
În vara anului 2007 am murit. Era luna când împlineam 59 de ani. Căzusem de pe o
stâncă din preajma mănăstirii Ţipova de lângă râul Nistru. Şi atunci, în acele clipe dintre
viaţă şi moarte, iar mai exact, dintre moarte şi viaţă, mi s-a arătat această carte: mai întâi
am văzut-o − toată! – în câteva fracţiuni de secundă, apoi, pe măsură ce trecea timp, aceasta
mi se dezvăluia filă cu filă, frază cu frază, cuvânt cu cuvânt, în toată dimensiunea ei.
În acele clipe de la fundul prăpastiei am văzut, ca în lumina unui reflector, nişte
bărbaţi, femei şi copii adunaţi în preajma mea, ca să mă încurajeze, ca să mă susţină, ca să-
mi întindă mâna şi să mă ridice din bezna în care mă prăbuşisem: erau fiinţe necunoscute,
care au revenit ulterior, la fel de vag, şi-n sala de operaţii, şi pe pat de convalescenţă, să-mi
povestească, dar nu în cuvinte, ci mai degrabă cu ajutorul unor imagini, naraţiunea care
urmează.
Ea mi s-a arătat într-un fel ca o amintire din viaţa altcuiva, ca o developare a unor
evenimente ce au avut loc cu mult înainte de naşterea mea, ca o răzbunare, ca o îndeplinire a
unor obligaţii.
Scrierea cărţii le-o datorez acelor necunoscuţi care m-au readus la viaţă.
Ea este a lor.
Eu n-am făcut decât să aştern pe file ceea ce mi-au relatat ei.
Autorul
Se dedică intelectualităţii basarabene
din toate timpurile
2
Orfelinatul
„Vântul suflă încotro vrea să-i auzi vuietul;
dar nu ştii de unde vine, nici încotro merge.”
Evanghelia după Ioan
Şi era miercuri şi ploua.
Atinse, ácele brazilor se risipeau în toate părţile. Firele grele de apă pisau iarba ca s-o
bage înapoi în pământ.
Era o perdea de ploaie, cu franjuri lungi, boţită la atingerea ei cu pământul.
Deşi era amiază, se făcuse dintr-odată întuneric.
Îmi place cum cerne în Siberia.
După ce am spălat podelele clasei noastre, fiind de planton în acea zi, m-am aşezat cât
mai comod pe pervaz să pot asculta ploaia cum bate toba în acoperiş ca o chemare la luptă şi
să urmăresc de sus, de la etaj, cum stropii răpăie grăbiţi prin ograda orfelinatului nostru cu
paşi de soldaţi porniţi la atac.
Atunci l-am văzut pentru prima dată pe acel bărbat ciudat, îmbrăcat într-un trenci
subţire şi cu un fes de lână tras pe cap, ieşind din şcoala noastră; m-a mirat faptul că nu se
grăbea nicăieri: s-a oprit în mijlocul curţii, ca şi când n-ar fi turnat de sus cu găleata, pe urmă
a privit lung înapoi, probabil m-a zărit şi pe mine urmărindu-l prin geamul clasei, a pornit iar,
apoi s-a oprit din nou, ieşind într-un târziu pe poarta şcolii, ca să dispară în ploaie...
Acel necunoscut avea să revină şi a doua, şi a treia, şi a patra zi.
Nu ştia nimeni nici cine e, nici ce caută la orfelinatul nostru.
Aici, la Nadrecinoe, atunci când împlinisem vârsta de 12 ani, mi-am aflat pentru prima
dată numele meu cel adevărat.
Mă numisem până atunci Ivan Ivanov-15, ca şi cum aş fi fost o adresă, şi nu o
persoană.
De ce 15? Toţi copiii de la Nadrecinoe, la sugestia unui şef de departe, purtau unul şi
acelaşi nume: Ivan Ivanov. Dar profesorii noştri, ca să ne deosebească, ne adăugaseră şi câte
un număr: Ivanov I.-1, Ivanov I.- 2...
Şi aşa până la 300. Atâţia copii eram la Nadrecinoe.
Ni se spunea „copiii lui Stalin”. Ştiam că părintele nostru ne iubeşte nespus şi că nu
ne-a vizitat niciodată numai din motiv că dânsul conduce o ţară prea mare şi nu-i mai rămâne
timp şi pentru noi, băieţii lui. Îl aşteptam însă în fiecare zi, nădăjduind că odată şi odată va
trece, cu cadouri sau fără, şi pe la Nadrecinoe.
Orfelinatul nostru urma să ne înveţe să muncim, dar în primul rând – să-l iubim pe
tovarăşul Stalin.
Portretul lui – un bărbat mustăcios, cu luleaua într-o mână şi cu fermitate în priviri –
era agăţat în fiecare clasă, în dormitoarele noastre, în cantină − pretutindeni.
Pentru el era gata să-şi dea viaţa fiecare dintre noi, pentru el şi pentru Liubov'
Herbertovna Valeva, directoarea orfelinatului nostru, chiar dacă dânsa ne bătea crunt aproape
săptămânal, dar tocmai ea – şi acest lucru îl cunoşteam cu toţii – avea cea mai mare grijă de
noi ca să ne creştem muşchii pentru Patrie şi să mâncăm de trei ori pe zi.
Nu ne supăram pentru că ştiam că vina era numai a noastră, care nu eram chiar aşa
cum ne dorea ea: disciplinaţi, să vorbim numai când suntem întrebați, să mergem în pas
cadenţat prin curtea orfelinatului sau în drum spre şcoală şi înapoi...
3
Dar, de fapt, la Nadrecinoe ne băteau toţi: profesorii, paznicii, bucătăresele, cei mai mari
elevi ne băteau pe noi cei mai mici, iar noi, la rândul nostru – pe cei şi mai mici.
Răbdam cu stoicism bătaia, pentru că ne pregăteam de război.
Aşa ne spuneau educatorii noştri, că vine războiul, iar noi urma să-l câştigăm. Pentru asta
însă trebuia să fim rezistenţi, să putem răbda orice durere, orice lipsuri, orice înjosire.
Visam cu toţii acel război, ca să ne putem da viaţa pentru Iosif Vissarionovici Stalin, care
la fiecare sărbătoare ne transmitea prin profesori salutul lui, eram gata să ne aruncăm, pentru el, cu
piepturile peste ambrazurile duşmane, precum Aleksandr Matrosov, trecut şi dânsul printr-un
orfelinat ca al nostru; sau să ne dăm foc în pulberăriile vrăjmașilor, precum partizanul Aleksei
Lioha, crescut şi el fără părinţi.
Noi creşteam, iar războiul, spre decepţia noastră, nu mai începea.
Şi vieţile noastre nu aveau, astfel, nicio şansă să capete vreodată sensul major pe care ni-l
doreau profesorii şi pe care îl visam şi noi.
În şcoala noastră, unde puteai să supravieţuieşti doar umilindu-l pe cel mai mic, mă
mândream cu faptul că eu nu plâng niciodată. Oricât ar fi fost durerea de mare, pe mine, spre
deosebire de alţi „plângăreţi”, nu m-a văzut nimeni slobozind o lacrimă.
Prima dată am plâns când a murit tovarăşul Stalin. Care nu reuşise, cât a fost viu, să ne
viziteze. A plâns şcoala întreagă, de la mic la mare, de răsunase toată taigaua de suspinele noastre
câteva zile în şir, ştiind că rămăseserăm cu toţii orfani.
Din ziua aceea profesorii deveniseră apatici, parcă viaţa lor brusc fusese lipsită de
orice conţinut, nu mai insistau să mergem în pas de defilare la cantină şi la ore, paznicii
coborâseră pe pământ din turnul lor de lemn, porţile se deschiseseră larg, nu mai eram certaţi
când dispăream în taiga sau ne scăldam în lacurile reci ca gheaţa, iar după lecţii şi în zilele de
duminică eram lăsaţi de capul nostru.
În deosebi zilele de duminică se scurgeau cel mai vesel. Fiecare elev în această zi era
preocupat de câte ceva: trecea, făcându-şi vânt şi sărind de pe-un sloi de gheaţă pe altul, râul
Kolâma până pe celălalt mal sau înşira pe acoperişurile atelierelor laţuri cu momeli pentru
ciori, pe care le jumulea şi le frigea la foc. Carnea acestora, după o săptămână de terci lipsit de
orice gust, li se părea nespus de delicioasă. Ne adunam cu toţi în jurul acelor focuri: cei mari
mănâncă, iar cei mici stau ciucure în jur, poate le pică şi lor ceva. Aşa e legea vieţii: la anul
alţii vor fi mai mari şi vor mânca, şi alţi pici vor sta ciotcă în preajma acestora, urmând să
rabde, ca să crească şi dânşii mari.
Orfelinatul era casa noastră părintească.
Mă născusem acolo, crescusem acolo, nu cunoşteam pe nimeni altcineva decât pe
femeile şi bărbaţii de la Nadrecinoe, pe care noi îi iubeam şi cărora le spuneam, delaolaltă,
„mamă” şi „tată”.
Educatorii şi profesorii noştri, care intrau până la moartea lui Iosif Vissarionovici la
lecţii cu pistolul la brâu, fără să ştim de ce, ca şi supraveghetorii, care urcau şi ei înarmaţi cu
carabine în turnul de pază, pentru ca să ne întoarcă atunci când ne îndreptam către pădurile de
alături pline cu urşi şi bandiţi evadaţi din închisorile din jur sau când ne duceam la râu să
prindem peşti şi să prăjim broaşte ori să vânăm bufniţe pe lumină, erau aspri cu noi, pentru că
ne iubeau.
Până la 12 ani crezusem, ca şi ceilalţi colegi ai mei, că lumea toată seamănă cu
internatul nostru: înconjurat cu ziduri înalte, deasupra cărora era înşirată sârma ghimpată prin
care trecea curent electric, cu geamuri zăbrelite, cu uşi metalice care seara erau zăvorâte şi
încuiate pe din afară, cu încăierări pe dinăuntru – „cine-i mai tare, acela dictează!” –, cu pat
de fier, cu o noptieră la doi, cu un şifonier lung de lemn putred, cu un prosop comun pentru
cei care nu vor să se şteargă cu mâneca, dar – fiecare cu lingura şi strachina lui. Toţi aveam nu
doar nume la fel, ci şi haine la fel, bocanci – la fel, tunsoare – la fel.
4
Mai credeam că ea, lumea de dincolo de ziduri, se duce la muncă şi se întoarce în pas
cadenţat, aşa cum mergeam noi la cantină şi la culcare, că şi ea cântă cu ură, ca şi noi, cântece
fără sens.
Ieşeam aliniaţi în curte, plecam încolonaţi în excursii, iar a fi singur, a sta singur, a
rămâne de unul singur trecea drept insolenţă, era ca o sfidare a colectivităţii. Chiar atunci când
făceam o ispravă rea, dacă la ea participam cu toţii – o dată am spânzurat un câine bălos, altă
dată am omorât cu bâtele un urs după ce-i descoperise careva bârlogul unde hiberna –, nu
eram pedepsiţi. Dar când făceam o faptă bună de unul singur – ca Roşcatul, cum îl porecleam
pe un coleg din clasele mari, care a salvat de la înec o fată, a cărei luntre se răsturnase în
Kolâma –, eram sancţionaţi aspru. Asta pentru a nu stimula egoismul din noi. Nimeni nu avea
dreptul vreodată să rămână de unul singur – în clasă, în curtea şcolii, în dormitor. „Omul nu
poate exista decât împreună cu alţii, numai atunci el este el”, ne spunea Liubov' Herbertovna.
Cei mai demni de dispreţ, ne spuneau educatorii, erau acei care gândesc ceva, acest
ceva fiind sinonim cu prostiile, cu anticiparea unor depravări ulterioare: „Nu veţi putea fugi
nicăieri de societate”. Acest din urmă cuvânt însemnând colectivitatea noastră, familia noastră,
orfelinatul nostru.
Iar eu eram demn de dispreţul pedagogilor şi al colegilor: mie îmi plăcea să fiu singur.
Învăţasem să fiu singur aproape în orice împrejurare. Şi la lecţii, şi la antrenamentele sportive, chiar
şi în toiul jocurilor noastre – eram cu gândul aiurea. Descoperisem că asta, dacă nu mă făcea fericit,
mă ferea să fiu nefericit.
Mă ascundeam câteodată în podul şcolii sau, când era timp însorit, mă aburcam pe
acoperişul plat al unuia dintre atelierele noastre, ca să pot fi eu şi cu gândurile mele. La ce mă
gândeam? La multe: la viitor, la taiga, la colegi, la nimic. Da, da! Aveam satisfacţie şi să stau fără
să mă gândesc la ceva anume.
O altă cerinţă a pedagogilor noştri era că nimeni nu avea dreptul să aibă vreo taină în afara
colectivului.
Iar eu aveam una...
Împlinisem trei sau patru ani când am observat pe partea interioară a braţului drept un
tatuaj. Oricât m-aş fi străduit să-l spăl, să-l rod până la sânge, să-l fac să dispară, acesta nu se lua.
Instinctiv, poate şi pentru că am observat că nimeni dintre colegii mei nu avea un desen
asemănător, m-am străduit mereu să-l feresc, să-l ascund de alţi ochi.
Când ne duceam încolonaţi la baie, când participam la competiţii sportive, când munceam
verile în atelierul nostru, când ni se schimbau rufele de pe noi, mă străduiam să ţin partea de jos a
braţului cât mai lipită de corp, ca nimeni să nu-l observe. Era un rebus, o criptogramă, erau nişte
hieroglife?!, nu pricepeam. Abia când am învăţat să citesc, am putut desluşi că erau nişte litere care
alcătuiau împreună un cuvânt: MIRCEA. Ce însemna acesta, nu ştiam, dar nici nu aveam de cine să
întreb. Nu cunoşteam, de asemenea, dacă mă născusem cu el sau mi-l scrijelise în carne cineva. Era
un scris cu o cerneală vârâtă adânc în piele. Nu ştiam cine l-a făcut, de ce? când? cum? Aceste
întrebări mi le pusesem nu o dată.
Era un semn pe care o vreme îl urâsem, pentru că-mi „mutilase” mâna, făcându-mă să mă
deosebesc de restul colectivului şi pe care îl tratasem în sinea mea ca pe-o infirmitate, apoi mă
obişnuisem cu el şi începuse chiar să-mi placă faptul că aveam o taină care e numai a mea.
Peste o zi după ploaia siberiană, mă aflam pe coridoarele şcolii, când l-am văzut a doua
oară pe acel bărbat ciudat, care nu semăna cu noi, ieşind din cabinetul directoarei noastre. Era
trist, tras la faţă, slăbit, cărunt şi cu priviri calde, care emanau multă bunătate şi omenie. Ca şi ale
tovarăşului Stalin.
L-am văzut şi a treia zi. Directoarea l-a întâmpinat în prag şi i-a strigat de faţă cu toţi
copiii: „Nu e la noi cel pe care-l căutaţi”. „E la dumneavoastră”, rostise cu voce înlăcrimată
5
necunoscutul. „Ştiu că e la dumneavoastră. Trebuie să fie aici.” „V-am spus că nu e.” „E posibil să
poarte alt nume.” „Duceţi-vă la Moscova, poate acolo vă vor spune ceva”, făcu pe un ton
împăciuitor Liubov' Herbertovna.
Noi alergam în jurul lor, trăgeam cu urechea curioşi la cele pe care le vorbeau şi-l
urmăream cu coada ochiului pe necunoscutul care refuza să părăsească curtea orfelinatului nostru.
A ieşit dincolo de garduri şi a rămas să aştepte lângă poartă până s-a făcut noapte. Se uita
atent la chipul fiecărui elev, parcă ar fi căutat ceva, pe cineva.
A revenit şi în ziua următoare...
Noi ne feream de el şi ne prefăceam că nu ne deranjează. Pe urmă prezenţa lui a început
să ne irite. Într-un fel, bănuiesc, ne şi temeam de el. Mai ales după ce Isidor Isidorovici de la
gardă ne-a spus că s-ar putea să fie vreun nebun fugit de la ospiciul din Magadan sau vreun
spion american, care caută secrete militare în şcoala noastră.
Trecuse aproape o săptămână şi străinul nu pleca.
Stătea acolo la poartă, de serviciu, parcă era paznicul turnului din Pisa şi-l
supraveghea să nu se răstoarne.
Ne obişnuiserăm într-atât să-l vedem în fiecare dimineaţă la poarta şcolii, să ne arunce
mingile de cârpe care zburau peste gard înapoi, să-i îmbuneze pe paznici cu rădăcini dulci
culese în crângurile din preajmă, să umble ca un strigoi printre noi, încât aproape că nu-l mai
observam.
Jucam de faţă cu el jocurile noastre preferate, cele în care să se moară şi de-a
adevăratelea: de-a sclavii, de-a bandiţii, de-a ridicatul sacilor plini cu cărbune cu dinţii,
precum şi jocul nostru din duminici: săritul de pe acoperişurile celor două blocuri cu trei etaje
ale şcolii, de pe unul pe celălalt, distanţa dintre ele, măsurată nu o dată de băieţii mai mari,
fiind exact de 3 metri şi 20 de centimetri.
Duminicile, când rămâneam, de regulă, doar cu paznicii, care, ameţiţi de alcool,
închideau ochii la toate năzbâtiile noastre, ba mai mult, cu anumite îndemnuri şi comentarii, le
încurajau, ne amuzam cu „jocul de duminică” pe care îl inventaseră cei din clasele superioare.
Aceştia erau şi cei mai duri dintre noi – pentru asta fiind şi cei mai iubiţi. De ei se temeau şi
profesorii. Născociseră acest giumbuşluc „pentru depistarea fricoşilor”. Cel ales de ei urma
să-şi facă vânt şi să sară cu ochii închişi de pe un bloc al şcolii pe celălalt. Cine deschidea
ochii în timpul saltului era pedepsit: lua câte un bobârnac de la toată băieţimea.
Jocul continua de câteva săptămâni.
Trecuse prin încercare aproape toată clasa noastră.
În acea duminică veni şi rândul meu.
Folosindu-mă de scara laterală, am urcat pe acoperişul plat, mi-am făcut vânt ca să
ajung pe celălalt acoperiş, dar în zbor, involuntar, am deschis ochii. Lucru care a fost văzut
imediat de arbitrii de jos: cei aproape 300 de colegi, care au huiduit solidar. Cu atât mai
mult cu cât, atunci când a fost să aterizez, avântul n-a mai fost suficient de puternic şi
aproape că m-am prăbuşit în golul dintre cele două blocuri, noroc că reuşisem să mă agăţ
cu vârfurile degetelor sau, mai degrabă, cu unghiile, de cornişă, bălăbănindu-mă o vreme,
spre distracţia ortacilor mei, deasupra lor, la o înălţime de peste zece metri.
Eram gata să cad dintr-o clipă în alta. Dar nu mi-a întins nimeni, dintre cei de pe
acoperiş, mâna.
Asta e şi una dintre condiţiile jocurilor noastre: urmează să te descurci singur,
orice ţi s-ar întâmpla, ca un adevărat partizan.
Paznicii se distrau pe seama neputinţei mele ca de-o şotie: „Copiii dracului!”
Necunoscutul urmărea şi el de lângă poartă opintelile mele, înlemnit de mirare.
Probabil că nu mai văzuse nicăieri pozne ca la Nadrecinoe.
6
Am făcut un efort supraomenesc şi mi-am aburcat printr-o flotare reuşită pieptul pe
acoperiş, apoi, când am coborât de pe acesta în curte, toţi colegii – asta fiind altă condiţie
a jocului – s-au apropiat unul după altul de mine, cel „fricos”, ca să-mi tragă fiecare
bobârnacul lui.
300 de bobârnace nu e puţin.
M-au durut creştetul, unde le încasasem, precum şi braţele cu care încercasem să
mă apăr, mai ales degetele însângerate de la săritura mea nereuşită, noaptea întreagă. Dar
toate astea m-au făcut să sufăr mai puţin ca la moartea tovarăşului Stalin şi n-am slobozit
nici o lacrimă.
A doua zi mă mai durea tot corpul. La micul dejun bucătarul, parcă ştiind prin ce-
am trecut în ajun, când i-am cerut ca de obicei supliment, m-a trosnit cu polonicul în cap, cu
fraza:
− Ţi-ajunge!
După asta m-am retras pe acoperişul plat al atelierului nostru de cizmărie ca să mă
încălzesc la soare, să-mi odihnesc sfârşeala din trup şi să pot fi singur.
De acolo, de sus, l-am văzut din nou pe necunoscut. Mergea printre copiii care
improvizau felurite jocuri, se uita îndelung în ochii fiecăruia şi spunea ceva.
A mers aşa, apropiindu-se de mai multe grupuri de elevi, care parcă îl ascultau, apoi
îi întorceau spatele, se fereau de el, chicotind abia auzit şi continuându-şi jocurile lor.
Nu auzeam ce le spune.
Era un om straniu, cu chipul lui nedormit şi nebărbierit. Hainele sale – îngrijite în
primele zile – ajunseseră şi ele şifonate rău.
Mă uitam şi eu la el de acolo, din ascunzişul meu de pe atelier, cu un fel de dispreţ
de copil.
Apoi am uitat de dânsul.
Mă gândeam la ale mele: la cei câţiva prieteni pe care-i aveam, în faţa cărora mă
făcusem de ocară în ajun şi care au fost nevoiţi şi ei să mă penalizeze cu câte un bobârnac,
şi la altele.
L-am văzut apoi pe necunoscut chiar alături, jos, lângă uşa atelierului, umblând
printre copii. Tocmai atunci ajutasem câteva furnici să se ascundă într-o crăpătură din
acoperiş. Am tresărit când străinul s-a apropiat de colegul meu de clasă Ivan-Conservă, a
privit în ochii lui înguşti şi i-a zis încet: „Mircea!” Acela s-a uitat la el speriat, i-a întors
spatele şi s-a îndepărtat în grabă către un alt grup de copii. Apoi necunoscutul l-a privit în
ochi pe un lungan din clasele mari şi i-a spus acelaşi cuvânt fără nicio noimă în limba care era
şi a mea: „Mircea!” Lunganul i-a zâmbit încreţind colţul buzelor şi s-a dat şi el la o parte.
Şi-atunci, brusc, mi-am amintit de taina mea, însemnată pe braţ. Parcă îmi căzuse
cerul pe cap. Am vrut să strig şi n-am putut. Muţisem. Am sărit dintr-odată în picioare, mi-
am suflecat într-o clipită mâneca de la cămaşă până la cot şi am ridicat sus deasupra
capului mâna mea dreaptă strânsă pumn, astfel ca partea scrisă să se vadă din locul unde se
afla omul străin.
Am stat aşa ca o statuie, în picioare pe acoperiş, cu dinţii crispaţi şi cu gura
încleştată de emoţie, până m-a observat.
S-a uitat la mine şi a început să strige ca ieşit din minţi: „Mircea! Mircea! Băiatul
tatei!”
Nu mai ţin minte cum am coborât de pe atelier, dacă am coborât sau am sărit în braţele
lui vânjoase, dar, de cum am ajuns lângă el, m-a strâns la pieptul său şi a început să plângă,
repetând acelaşi cuvânt enigmatic, care pe atunci nu eram prea sigur ce înseamnă şi dacă, în
genere, înseamnă ceva: „Mircea! Mircea! Mircea!”
7
Colegii mei s-au îngrămădit în jurul nostru ca la spectacol, fără să înţeleagă ce se
întâmplă. Apoi necunoscutul m-a dus aproape pe sus până la cabinetul directoarei noastre,
căreia i-a explicat că eu aş fi Mircea, băiatul lui, iar dânsul e tatăl meu.
Eu nu reacţionam în niciun fel la isteriile străinului: ştiam că tatăl meu murise şi
dânsul se numise Iosif Vissarionovici Stalin. Şi, când acolo: iată, încă un „tătuc”.
Până la urmă directoarea i-a înmânat o recipisă, mi-a spus să-mi iau lucrurile din
internat (o carte despre Matrosov, un cuţit finlandez şi o cochilie uriaşă de melc găsită în
taiga, pe care le păstram cusute în saltea) şi să plec cu acest necunoscut.
M-am supus, ca un soldat, aşa cum fuseserăm obişnuiţi la Nadrecinoe de mici, fără să
întrebăm de ce.
Era un ordin, el trebuia executat.
Când am ieşit pe uşa şcolii noastre cu acel bărbat, care mă ţinea strâns de mână, ca şi
cum se temea să nu mă piardă, toţi cei aproape 300 de elevi ai orfelinatului din Nadrecinoe ne
petrecură, fără să scoată un cuvânt, cu priviri supărate, de parcă îi trădasem, până am ieşit pe
poarta cea mare.
Ajunşi dincolo de gardul înalt al orfelinatului, necunoscutul mi-a spus că-l cheamă
Mihai Ulmu.
Aşa l-am cunoscut pe tatăl meu.
Cele pe care le-am aşternut pe aceste file le-am aflat de la el. Am ţinut să le cunoască
şi alţii, dat fiind faptul – iar acestea sunt cuvintele lui – că este de datoria unui om care a
coborât în infern şi a ieşit viu de acolo să povestească: de cum începe să vorbească, el
vorbeşte şi cu gura celora care nu mai pot să vorbească, şi vede lumea şi cu ochii celora care
nu mai pot să o vadă; nimic din ce-a văzut el nu poate fi ascuns, nimic din ce-a sperat dânsul
nu poate să nu se împlinească. Chiar şi cu o întârziere de o mie de ani.
8
Lanul
„Există o demnitate a simplităţii...”
Gilbert Keith Chesterton
Acea dimineaţă a fost una ca niciunele.
Aşa a intrat ea în istorie şi aşa trebuie povestită.
Tot satul se revărsase din zorii zorilor în lanul de grâu.
Acolo se afla şi Ştefan Răzeşu cu toată cimotia lui.
Înainte de a fulgera cu coasele, bărbaţii stau la marginea holdei ca în faţa unui altar,
care îi ajută să comunice cu cerul siniliu, cu albăstrelele din lan şi cu pământul negru ca
păcura.
Urmând un ritual însuşit de la părinţii săi, Ştefan Răzeşu mângâie mai întâi boabele
coapte, dezghioacă un spic frecându-l în palme, ca să simtă toată căldura țărânei prefirându-i-
se printre degete.
Holdele îi ajung până la brâu.
Spicul e greu.
Simte în inima lui o mulţumire ascunsă pe care încă nu o poate împărtăşi nimănui.
Cu un „Doamne ajută!” înfige lama coasei în lanul cu foşnet uscat de pai.
Ţăranilor, în această parte a anului, cel mai mult le este frică de ploaie.
Din cauza ei, în câmp se culcă, în câmp se scoală.
Seara bărbaţii îşi aştern între snopi, sub vreo claie, ca dimineaţa să fie tot aici.
Femeile şi copiii dorm în căruţe.
− Dacă se revarsă cerul, ni s-a dus munculiţa noastră pe gârlă, zic aceştia.
Gospodarii din Poiana au un obicei de sute, poate chiar de mii de ani, să semene în acele
locuri dintre păduri.
Acestea se numesc La Pâine.
E un podiş, „situat deasupra lumii”, cum zic bătrânii, de pe care în zile senine se văd
munţii, iar în altele cu vânt puternic simţi miros de mare.
O fâşie lată de câţiva kilometri prinsă între două dumbrăvi de stejar, care se vede din
cer ca un preş lung de aur aşternut pe pământ, se întinde de la Răut până aproape de Orhei.
E una dintre acele ore ale dimineţii în care aerul proaspăt te ameţeşte.
Bărbaţii îl trag adânc în piept şi mânuiesc coasa, înaintând cu paşi mari şi hotărâţi prin lan.
Femeile îi urmează adunând spicele secerate, pe care le aşază în clăi.
Înaintea tuturor merge Ştefan Răzeşu.
Grânele au rodit bine în acest an. Numai de-ar reuşi să le adune, înainte de a cădea ploile.
Maria, fiica lui, vine la câţiva paşi din urmă, legând snopi.
A deprins-o de mică să nu-i fie ruşine să muncească. Şi se bucură că şi la carte e prima.
Absolvă în acest an liceul din Poiana. Şi cum orele dinainte de examenul cel mare şi le are
fixate după-masă, iese odată cu zorii să-şi ajute părinţii să adune pâinea.
În tăria cerului se aude frăsuind o ciocârlie.
Ici-colo, în lan câte un mac roşu sau câte o albăstrea se leagănă în bătaia vântului.
Caii deshămaţi pasc la marginea pădurii.
La un moment dat Maria începe să cânte.
Toţi ceilalţi, fete şi flăcăi, bărbaţi şi femei, o susţin.
9
E un semn bun, cosaşii ştiu: cântecul le împinge coasa din urmă.
Cântarea lor răsună până departe. La el participă parcă şi grâul, unduindu-se în vânt, şi
coasele care muşcă din lan, şi stejarii ce foşnesc la margine de holdă, şi adierea uşoară care
poartă pe sus miros de flori de câmp.
E un cântec transmis de la o generaţie de cosaşi la alta:
„...Stă mândra la sărutat –
Ca spicul la secerat,
Măi dorule!..”
Dintr-odată, tună în cer. Dar pe boltă nu se vede nici un fir de nor. Cântecul continuă:
„Dorul meu pe unde pleacă
Nu-i pasăre să-l întreacă...”
Şuierul coaselor, adunatul spicelor secerate în snopi, voia bună a femeilor, glumele
bărbaţilor, râsetul fetelor şi al flăcăilor, fornăitul cailor care pasc lângă căruţe sub streaşină de
copaci, totul se amestecă cu notele acestor doine atât de vechi, dar şi atât de noi.
Tunetul care vine din acel cer fără nori e înlocuit treptat de un uruit înfundat, ca de
motoare, care crește de undeva de după zări.
Brusc, cântarea îngheaţă pe buzele fetelor, bărbaţii încetează să mai cosească, ţinând
strâns coasele în mâini ca întru a se apăra, femeile rămân înmărmurite cu snopii în braţe şi cu
ochii aţintiţi către locul de unde se aud acele tunete înăbuşite.
Apoi zăresc cu toţii cum urcă din vale, înaintând prin lanul cât un stat de om, nişte ţevi
groase ţintind către cer. Pe măsură ce acestea se apropie, cosaşii descoperă că sunt ţevile unor
tancuri, care înaintează greoi prin lan, uruind ameninţător şi pătulind cu şenilele lor spicele
coapte.
Bărbaţii se dau înspăimântaţi la o parte din calea acelor namile uriaşe, dotate cu tunuri
şi mitraliere care-i ţintesc, iar femeile, după ce aruncă grăbite ca la un semnal snopii în clăi, se
reped către căruţele în care li se află copiii, ca aceştia să nu se sperie.
Sunt şase care de luptă, cu stele roşii pe turele.
Trec impasibile pe lângă acei ţărani sprijiniţi în coase şi pe lângă căruţele în ale căror
coşuri pline cu iarbă pruncii, treziţi din somn de zgomotul infernal, prind să scâncească...
În timp ce Ştefan Răzeşu se apleacă să ridice câteva mănunchiuri de spice mototolite,
un mastodont de fier, care vine în urma celorlalte, atunci când ajunge în dreptul cosaşilor,
opreşte brusc locului, un militar scoate capul din oblonul deschis al turelei şi-i salută cu
zâmbetul până la urechi:
− Bună dimineaţa, tovarăşi! Bucuraţi-vă! De acum încolo sunteţi liberi.
Rosteşte aceste cuvinte cu o jovialitate nestăpânită, după care dispare din nou în burta
de fier a tancului ce o ia din loc cu viteză, ca să ajungă din urmă celelalte maşini, întrecându-
se prin lanul de grâu copt, culcând la pământ spicele grele şi dispărând după zare în direcţia
comunei Poiana.
... Era dimineaţa zilei de 28 iunie anul 1940.
10
Lecţia de literatură
„În idei nu se trage cu puşca.”
Antoine de Rivarol
În acea zi la liceul din Poiana se desfăşura una dintre ultimele lecţii de literatură din
anul şcolar.
Profesorul Mihai Ulmu le preda elevilor săi anul întreg Eminescu. Şi doar la câteva
ore le vorbea despre ceilalţi scriitori. Era multă ambiţie în acest fel de a trata arta cuvântului,
iar cabinetul de literatură semăna cu o adevărată „casă mare”, pe care o împodobiseră, cu
portrete de scriitori, covoare, expoziţii de reviste şi cărţi, elevii împreună cu dirigintele lor.
Ulmu era un tânăr de douăzeci şi cinci de ani, de o statură zveltă şi elegantă, cu un
chip palid, încadrat de nişte plete negre ce i se revărsau bogat pe umeri, luminat de doi ochi
căprui, pe care oboseala lecturii îi făcea parcă mai adânci şi a căror tristeţe contrasta cu
zâmbetul ironic abia schiţat în colţul buzelor, zâmbet care-l însoţea pretutindeni...
Absolvise facultatea acum un an.
Între catedra unde stătea şi băncile elevilor era o distanţă pe care el o respecta. Deşi îşi
dădea seama că erau deja oameni maturi, dintr-o inerţie se mai comporta cu ei precum cu nişte
copii.
Stăteau la locurile lor, o clasă de liceeni ca toţi liceenii, cu fiţuici, cu cărţi consultate
pe sub bănci, cu creta de lângă tablă dispărută când tema era dificilă.
În preajma examenelor de bacalaureat clasa toată avea ceva din freamătul unei livezi
în aprilie, care simţeai că acuşi va înflori.
Fiecare lecţie a lui era şi cea mai interesantă.
Îmbina subiectele din programă, poemele sau nuvelele pe care le preda cu teme care
ştia că-i interesează.
Scrise mai întâi cu creta pe tablă:
„La steaua...”
Apoi începu să recite:
− ...Icoana stelei ce-a murit
Încet pe cer se suie,
Era pe când nu s-a zărit,
Azi o vedem şi nu e...
Le vorbi despre paralela pe care o face poetul între stea şi iubire...
− Aşa cum ochii noştri continuă să-i mai vadă lumina pe cer şi cu mult după ce steaua
s-a stins, amintirea unei iubiri apuse îl va mai urmări încă multă vreme pe cel care a fost
străluminat de ea...
− Cum? – întrebă cineva dintre elevi.
Şi, înainte ca Ulmu să explice, ridică mâna liceana Maria Răzeşu, sosită la lecţie
direct din arie.
− Ce vrei să spui, Maria?!
− V-am ruga să ne vorbiţi şi despre dragoste... E o doleanţă a tuturor colegilor mei.
Toţi elevii râd. Profesorul îi măsoară cu privirea – aceşti copii au câte 17-18 ani, sunt
ca puii de rândunică înainte de întâiul lor zbor, termină în acest an liceul, se află cu toţii la
11
vârsta primei lor iubiri şi el încă nu a discutat niciodată cu ei, deşi poate ar fi trebuit s-o facă
ceva mai demult, despre acest sentiment care, cu adevărat, nu e de neglijat.
− Bine, o vom face chiar la lecţia următoare. Dar pentru asta fiecare dintre voi să
formuleze până atunci şi o definiţie a dragostei. Ca să nu vorbesc numai eu.
Lângă data scrisă pe tablă: „28 iunie 1940”, profesorul Ulmu notează tema pentru
acasă:
„Ce e iubirea?!”
Se întoarce cu faţa spre clasă, dar o găseşte, pe toată, cu ochii aţintiţi dincolo de
geamuri.
Văzu două camioane cu soldaţi, pe ale căror cabine erau desenate câte o stea roşie în
cinci colţuri. Acestea opriră la poarta şcolii. Un ofiţer sări dintr-o cabină. Făcu un semn
soldaţilor, care se împrăştiară în două direcţii: o parte porni spre primăria de vizavi, unde unul
dintre ei scoase drapelul tricolor de la intrare, aruncându-l la pământ, ca să aşeze în locul lui
un steag roşu, cu secera şi ciocanul pe el; iar o altă parte, în frunte cu ofiţerul, intră în ograda
şcolii, în pas alergător.
Mersul lor cadenţat se auzi răsunând pe podeaua de ciment din coridorul şcolii. Apoi
uşa se deschise brusc şi unul dintre militari pătrunse în clasa lor. Erau obişnuiţi ca, atunci când
intra o persoană în vârstă în clasă, să se ridice cu toţii în picioare.
− Bu-nă zi-ua! rosti milităreşte oaspetele. Aşezaţi-vă!
Nimeni nu răspunse, nimeni nu se aşeză. Musafirul continuă radiind:
− De azi încolo, sunteţi liberi, dragi tovarăşi! Marele Stalin, părintele popoarelor, v-a
eliberat. El vă porunceşte să fiţi fericiţi!
După această frază, privi iscoditor deasupra tablei, unde văzu portretul lui Eminescu.
Trase pe dată taburetul de la masa profesorului, se aburcă cu cizmele prăfuite, desprinse de pe
perete imaginea poetului şi agăţă în locul acestuia portretul lui Iosif Vissarionovici Stalin.
Apoi comisarul coborî, aruncă portretul lui Eminescu undeva după catedră, îşi şterse
satisfăcut palmele şi zise:
− Tovarăşul Stalin ne-a ordonat să lichidăm duşmanul de clasă fără cruţare, cine nu-i
cu noi, ne-a îndrumat învăţătorul, este împotriva noastră. Aşa că, vedeţi, să învăţaţi bine! i-a
mustrat el blând.
Comisarul ieşi, cu tocul pistolului fluturând la şold, trântind uşa după el. Toată clasa
continuă să stea în picioare, înmărmurită. Paşii cadenţaţi ai militarilor se mai auzeau
îndepărtându-se pe coridor când a intervenit vocea calmă a profesorului Ulmu:
− Aşezaţi-vă, elevi.
În clipele imediat următoare, jos în curte, răsună o împuşcătură şi copiii văzură cum în
câinele bătrân al şcolii − elevii îi ziceau Mutu, pentru că nu lătra niciodată −, care se
împleticise printre picioarele militarilor, izbindu-se să muşte în tăcere cizma unuia dintre
soldaţi, comisarul îşi descărcă pistolul. Se auzea cum ceilalţi militari râd, amuzaţi de cele
întâmplate.
Urcară cu toţii în cele două camioane care porniră din loc.
Ulmu cuprinse cu privirea clasa lui şi zise senin, ca să descarce atmosfera:
− Vom continua la lecţia următoare să vorbim despre Eminescu şi... despre dragoste.
Vom aborda aceste teme concomitent. Pentru că Eminescu e şi un mare poet al iubirii...
Spuse şi, ca întru demonstraţie, ridică de pe catedră un volumaş cu poezii.
− În această carte se conţin răspunsuri la multe dintre întrebările voastre.
Aici răsună vocea îndrăzneaţă a Mariei Răzeşu:
− Domnule profesor, aţi putea să-mi împrumutaţi volumaşul pentru câteva zile?!
12
Mihai Ulmu, deşi ştia de la profesorii săi că o carte împrumutată e virtual pierdută, i-l
aşeză pe bancă:
− Cu condiţia să nu-l pierzi.
− Vă promit, rosti eleva bucuroasă, ascunzându-l ca pe o comoară printre cărţile din
ghiozdan.
Pe profesorul Ulmu îl însufleţea curiozitatea elevilor săi. Pe toate voiau să le ştie, pe
toate voiau să le cunoască.
− La revedere!
− La revedere! strigă toată clasa.
Profesorul ieşi. Era ultima lecţie. Dar nici unul dintre acei băieţi şi acele fete nu se
grăbea să plece acasă. O nelinişte oarbă începuse să-i frământe pe toţi. Ei mai rămân o vreme
în băncile lor, în clasa lor, unde împreună se simt parcă mai ocrotiţi, mai în siguranţă.
13
Profesorul Mihai Ulmu
„Nu-i înveţi pe alţii ceea ce vrei,
nu-i înveţi ceea ce ştii, îi înveţi ceea ce eşti.”
Jean Jaurès
... − Domnu’ profesor! se auzi Ulmu strigat de cineva la poartă. Când ieşi, îl văzu pe
un sătean cu cuşmă de miel şi cojocică, încotoşmănat ca de iarnă, cu chip slab şi nas borcănos:
− Domnu’ profesor! Sunteţi aşteptat la şcoală, apoi slăbănogul coborî vocea în şoaptă:
− Acolo s-a întâmplat ceva.
Rostind cuvintele, a privit speriat în jur şi a dispărut pe o străduţă lăturalnică.
Ulmu s-a îmbrăcat repede şi a ieşit din casă. Până la şcoală nu întâlni pe nimeni, ca şi
cum satul era părăsit.
În pragul şcolii îşi scoase de pe cap fesul de schi, eliberându-şi pletele lungi şi negre
ca de cărbune. Presimţi ceva rău înainte de a deschide uşa clasei: liniştea din interior i se păru
nefirească. Îşi aminti vorba: când copilul stă prea cuminte, în mod sigur a făcut o şotie.
Când apăru în cadrul uşii, toată clasa stătea în picioare, iar în faţa ei se mişca înainte şi
înapoi, nervos, cu tocul pistolului bălăbănindu-i-se la şold şi cu mâinile întinse înaintea sa, ca
şi cum s-ar fi luat de piept cu un duşman nevăzut, comisarul din ajun.
− Aa, şi domnul... tovarăşul profesor! – aproape că ţipă acesta. O să trebuiască să
răspunzi şi dumneata împreună cu aceşti ţânci în faţa tribunalului clasei muncitoare. Numai
uită-te ce-au făcut învăţăceii dumitale...
Abia atunci Ulmu văzu portretul lui I. Stalin aruncat după catedră. Cineva îi desenase
cu cărbune peste mustaţa căruntă o altă mustaţă mai veselă, inelată şi avântată către frunte,
unde mai avea conturate şi o pereche de corniţe... Iar portretul lui Eminescu – aşezat la locul
său din faţa clasei. Ulmu schiţă o umbră de zâmbet şi poate că ar fi râs cu poftă, dacă nu s-ar
fi postat între ei acest militar spumegând de furie.
− Aş vrea să ştiu cine a făcut asta?! – tuna şi fulgera militarul. Altfel, toată clasa va fi
trimisă în Siberia. Toţi ca unul, ţâncani nenorociţi şi nerecunoscători. Cine şi-a bătut joc de
tatăl nostru??! Recunoaşteţi, puilor de năpârcă! urla comisarul, plimbându-se furios prin faţa
elevilor.
− Tu?! i se adresă acesta lui Ştefan Albac, luându-l de piept.
Acela nu spuse nimic.
− Tu? se apropie el de Liviu Dragu.
Nici Dragu nu răspunse.
Era clasa lui. Abia acum Mihai Ulmu şi-a dat seama că, de fapt, nici n-o prea
cunoştea. Erau copii mari, nici nu observase când au crescut, oameni în toată firea, dârji, cu
demnitate şi caracter, îşi zicea în gând, minunându-se de ei, în timp ce individul care începuse
lecţia de azi în locul său umbla printre bănci cu spume la gură. În curând urmau să se
despartă. Erau ultimele lecţii. Cei mai mulţi vor deveni plugari (le zicea: “Omul cu carte ştie
să ţină mai strâns coarnele plugului”), profesori, ingineri, medici, se gândea el cu mândrie, dar
în primul rând – Oameni. Oameni cu literă mare, aşa şi-i dorea. Oaspetele devenea tot mai
iritat. Îşi înfipse degetele boante în umărul Mariei Răzeşu, premianta clasei.
− Tu ai făcut-o?
Maria îl privi cu dispreţ şi buzele i se întredeschiseră ca pentru un reproş sau un
scuipat:
14
− Ieri aţi...
Dar profesorul nu-i permise să-şi continue fraza. Se avântă spre comisar şi-i dădu la o
parte mâna de pe umărul elevei Răzeşu:
− Ia mâna, scorpie! De ce-ţi baţi joc de nişte copii?! Ei n-au nici o vină. Eu, da, eu
am făcut toate astea. Şi şterge-o! Ieşi imediat din clasă!
− Aha! strigă comisarul mirat. Dumneata, vasăzică! Bănuiam eu! Ai să capeţi pentru
asta un glonţ în ceafă, diversionistule!
Apoi sări la o parte din faţa lui, de parcă s-ar fi ferit ca Ulmu să nu-l găurească cu
privirea.
Se întoarse cu faţa roşie de mânie, ca un rac la temperatura de fierbere, spre clasa care
stătea înmărmurită.
− Cuib de viespi! O să vă arătăm noi! zbieră el şi, luându-şi portretul „profanat”
subsuoară, ieşi trântind uşa.
Eminescu rămase, învingător, deasupra tablei din clasa lor. Ulmu urcă la catedră, se
aşeză pe scaun, îşi sprijini capul în palme, apoi, după o pauză, spuse:
− Aşezaţi-vă, elevi! Să ne continuăm lecţia. Despre ce am spus că vom vorbi azi?!
Era foarte greu să-i readucă pe elevi la atmosfera lecţiei de care, era sigur, se
pregătiseră ca niciodată. Dar el urma să-şi revină primul şi să se comporte de parcă nu s-ar fi
întâmplat nimic.
− Spuneam că astăzi vom vorbi despre dragoste. Da, da, despre dragoste. Maria
Răzeşu, citeşte poemul „La steaua”, îi zise el celei mai bune eleve din clasă, pe care o
observase că aşeză volumașul poetului pe masă.
În acea linişte de după furtună, vocea ei cristalină răsună ca într-un amvon:
− La steaua care-a răsărit
E-o cale-atât de lungă,
Că mii de ani i-au trebuit
Luminii să ne-ajungă...
Toată clasa era numai ochi şi urechi. Poemul lui Eminescu îi ajută să creeze o
ambianţă de încredere şi sinceritate atât de necesară unei discuţii de suflet.
− Poetul Eminescu, zise Ulmu, crede că iubirea îl poate face pe om mai bun, mai
frumos, mai puternic. Că de Iubire are parte doar cel care dăruieşte Iubire. Că prin dragoste
omul cunoaşte nemurirea. Dar tu, Maria Răzeşu, ce crezi despre dragoste?! i se adresă
profesorul elevei care mai stătea în picioare.
− Mă gândeam că dacă ar fi să scoţi din Biblie câteva întâmplări, nişte psalmi, unele
file şi chiar pe unii profeţi cu cărţile lor, ea tot Biblie rămâne; dar dacă scoţi din ea Iubirea,
aceasta devine o carte oarecare...
Era o fată zveltă, năltuţă, cu gâţe negre lungi, ochi albăstrui-verzui, frunte luminoasă
şi pomeţi mereu înflăcăraţi. Să fi avut ea acel curaj nebun de a-l fi înfruntat pe mai-marele
lumii?!
O completează Liviu Dragu:
− Dacă într-o căsătorie numai unul e fericit, atunci ambii sunt nefericiţi...
Să fi descoperit chiar el acest adevăr, mai înainte de a-l cunoaşte?! E fiu de plugar. Îi
place să are şi să semene pământul. Are chipul ars de soare, păr ca pana corbului şi un început
de mustăcioară. Să fie oare el acela care a avut îndrăzneala să-şi apere poetul drag?!
− Dacă iubeşti sau nu?! E ca şi cum ţi-ar fi indiferent dacă trăieşti sau nu. Când
iubeşte, omul devine ceilalţi sau celălalt, şi abia atunci este puternic cu adevărat. Alături de
iubire, dintre toate harurile dumnezeieşti, Apostolul Pavel punea răbdarea. Să avem răbdare să
ne iubim semenii, chiar pe cei care o merită mai puţin.
15
Costin Radu, „preotul” clasei. Visează să urmeze teologia. Are pe chipul său un calm
care trezeşte încredere. Simţul dreptăţii să-l fi făcut tocmai pe el să se ia de piept cu noua
putere?!
De unde cunosc ei aceste lucruri?! se întreba Ulmu. Îi tratase mereu ca pe nişte copii
şi iată-i cum gândesc − ca nişte maturi. Ridicau mâna unul după altul... Ce spun ei printre
cuvinte?! Ce sugerează?! Ce îndeamnă?!
− Tristeţea din dragoste e cea mai frumoasă tristeţe din lume...
Oana Răutu, o fată roşcată, pistruiată, cu ochi cenuşii. Speră să se facă profesoară. Un
profesor trebuie să fie un exemplu de dreptate şi pentru ceilalţi. Ea să fie aceea?!
Ana Ionescu:
− Dragostea te ajută să deschizi poarta înţelegerii lucrurilor, a oamenilor, a lumii, a
propriilor sentimente. Dar şi-n lumină poate fi întuneric, precum şi-n tristeţe poate fi bucurie.
O bucurie te poate înălţa, dar te şi poate înfrânge. Adevărata iubire e cea care-ţi dăruieşte
aripi...
Şerban Brad:
− Eu aş compara o iubire adevărată, pentru că de ea e vorba, cu o furtună iscată din
senin pe o mare liniştită, cu valuri uriaşe care trec peste diguri, pătrund în oraşe, se revarsă
peste ziduri înalte, surpă maluri priporoase, răstoarnă stânci...
Alecu Stan:
− Cine afirmă că iubeşte omenirea fără a fi iubit măcar pe cineva din această omenire
minte...
Dumitru Gusti:
− Căsătoriile fericite nu au istorie. Dacă Romeo şi Julieta ar fi fost fericiţi, n-ar fi ştiut
nimeni de ei.
Petru Diac, poreclit şi „bufonul clasei”, are totdeauna bancul potrivit la locul potrivit:
− Şi totuşi iubirea reciprocă e o raritate, ca o floare de mac în mijlocul unui lan de
grâu. Câteodată noi, oamenii, vopsim o cioară ca să pară albă, nu fiindcă ne place culoarea ei.
Un om trebuie iubit pentru ce este, nu pentru ce ne-ar plăcea să credem că este...
Cam trist de astă dată.
Viorica Niţă:
− Alegem să suferim din dragoste, pentru că suferinţa din dragoste ne ajută să
înţelegem de ce trăim, ce trăim şi ce preţ are viaţa noastră...
Elevii se completează, se contrazic pe alocuri, gândesc cu voce tare... de unde ar
putea ei şti toate astea?! I-a tratat mereu ca pe nişte băieţandri şi fetișcane. Sunt aceiaşi, cei pe
care i-a cunoscut el dintotdeauna. S-a schimbat doar ceva în ei, în felul lor de a fi, de a
înţelege lucrurile, medita profesorul Ulmu. Au deprins multe în anii lor de şcoală. Dar cel mai
important e faptul că au învăţat să gândească. Ca să poată fi ei înşişi.
Se făcu şi mai atent la fiecare nuanţă, era tot o aşteptare faţă de fiecare cuvânt pe care
urma să-l audă, acest nesaţ era şi ca o încununare a activităţii sale de pedagog în această
şcoală. Clasa la care era şi diriginte avea examene de absolvire peste câteva zile. După care
urma să plece fiecare pe drumul său. Ce-i aştepta?! Nu ştiau nici ei. Nu bănuia nici dânsul.
Dar, ascultându-i cum gândesc, se bucura că sunt liberi-liberi şi ar fi fost astfel chiar
şi cu cătuşe la mâini şi la picioare, pentru că învăţaseră să gândească şi să se comporte ca
nişte oameni liberi. Ei nu se vor împăca cu minciuna, ei i-au făcut dreptate poetului drag, n-
au permis ca acesta să fie umilit.
Cel mai mult le aprecia demnitatea omenească, cea pe care reuşise s-o cultive în
fiecare dintre ei. Turma nu are demnitate, chiar dacă atacă sau se apără. Omul o are şi, atâta
timp cât nu o părăseşte, el nu poate fi învins.
16
Trecuseră câteva ore bune şi ei mai aveau încă multe să-şi spună.
− ...Iubirea care mişcă sori şi stele...
Poemul lui Dante. Elevul său Bogdan Brusture, ţăranul ţăranilor, citea din cartea
cărţilor. Dar ritmul versurilor era unul de alarmă, alarmă citi dintr-odată şi pe feţele elevilor
săi. Îşi aruncă atunci privirile spre fereastră. Lângă primărie, devenită „soviet sătesc”, văzu
oprindu-se un camion cu soldaţi. Aceştia coborâră repede din caroserie – erau vreo treizeci de
militari, care înconjurară, ca într-o manevră plină de risc, cu armele pregătite să tragă, chiar
clădirea în care se aflau ei. Câţiva soldaţi în frunte cu un locotenent tinerel pătrunseră în
şcoală. Bogdan, deşi privea în ochii profesorului şi nu vedea ce se întâmplă în curtea şcolii,
începu să se bâlbâie:
− Da..., zise el şi se opri.
„Mai scurt, mai scurt, până când rămâne din mulţimea de cuvinte, din nesfârşirea de
fraze – o singură silabă, care spune totul”, îşi zise Ulmu.
Da, iubirea nu poate fi decât afirmare.
Soldaţii nu bătură la uşă. Unul dintre ei o împinse cu patul armei.
Douăzeci de copii, care vorbeau despre dragoste, tresăriră înspăimântaţi. Patruzeci de
ochi îi ţintuiră şi-i opriră în prag pe intruşi.
Ulmu părăsi catedra, îndreptându-se către străinii care se postară în uşa deschisă. Ieşi
în coridorul şcolii şi închise uşa în urma lui.
− Dumneata eşti profesorul Mihai Ulmu?!, îl întrebă cu voce gravă locotenentul.
− Eu sunt. Ce doriţi?!
− În numele Puterii Sovietice şi al Guvernului URSS, eşti arestat ca duşman al
poporului.
Clasele celelalte erau în vacanţă. Numai elevii din cursul superior se mai aflau în
şcoală în aşteptarea examenelor. Într-o clasă de alături mai mulţi copii aveau consultaţii. Când
aceştia ciuliră urechile la răpăitul de cizme de pe culoar, profesorul pensionar Spiridon Cocea
deschise uşa să vadă ce se întâmplă, dar un soldat se apropie în viteză, îl împinse înapoi în
clasă şi-i zise în şoaptă:
− Sunetul de recreaţie încă n-a fost. Stai cuminte în clasă, moşule.
Acela, alb ca varul, încercă să protesteze cu voce slabă:
− Dar, domnilor...
Uşa i se închise însă cu un pocnet surd în faţă.
Ulmu îl măsură cu privirea pe locotenent.
− Dumneavoastră sunteţi superiorul?
− Exact.
− Văd soldaţi postaţi pe sub fiecare geam, nu am unde fugi. Rog doar să-mi permiteţi
să închei lecţia, le dau elevilor tema pentru acasă şi merg cu domniile voastre unde doriţi.
Un soldat încercă să-l lovească, dar locotenentul, un tânăr cu mustaţă abia mijită, cu
ochi înguşti, mongoloizi, îi făcu semn să se oprească.
− Bine, te aşteptăm... Cinci minute.
Ulmu intră în clasă şi trase uşa după el. Ce le putea spune, din cele pe care n-a reuşit
să le spună timp de luni de zile, în doar cinci minute?! Îşi învinse tremurul mâinilor şi încercă
să fie cât mai calm posibil, străduindu-se să arate binedispus.
− Ooo! Dragilor! Voi, se pare, sunteţi cu toţii îndrăgostiţi... V-aţi pregătit bine pentru
lecţia de azi. Mă bucur pentru voi. Ca o concluzie aş putea afirma şi eu: neamul nostru e
condamnat să iubească. El nu s-a raportat niciodată la lume, ci a raportat lumea la el. El a
iubit-o, fără să aştepte totdeauna să i se răspundă cu aceeaşi intensitate. Dragostea este duhul
17
care se împrăştie în materie pentru a o însufleţi, a o spiritualiza, ca să capete şi ea, astfel,
proprietatea de a iubi...
Vorbea fără grabă, cu o blândeţe suspectă a vocii, de parcă elevii lui nu ştiau de
soldaţii care-l aşteptau după uşă, de parcă cele cinci minute pe care le căpătase de la
locotenent se egalau cu o veşnicie.
− Iar acum notaţi în caiete tema pentru acasă. Liviu Dragu, treci la tablă şi scrie...
Dragu ieşi din banca sa şi luă în mâini creta de lângă tablă.
Ulmu dictă:
− „...A fi om în viaţă e o artă sau un destin?!”
− Pentru când ne vedem data viitoare – pregătiţi această temă.
Nu le spuse nici „La revedere!”, nici „Pe curând!”, îi cuprinse cu privirea şi, schițând
un zâmbet încrezător, ieşi din clasă. Pe coridor îl aştepta locotenentul tinerel. Îi spuse în
şoaptă ofiţerului:
− Vă rog să mă înţelegeţi, sunt profesorul lor de literatură... Vă implor. N-aş vrea să
mă vadă mergând în cătuşe sau ţinând mâinile la spate, ca un arestat...
− Bine. Vă înţeleg. Fiindcă am fost şi eu câţiva ani profesor de literatura rusă la
Kazani...
Când ieşiră în curtea şcolii, elevii care se buluciră la ferestre îl văzură pe profesorul
lor cum discută paşnic cu ofiţerul, urmaţi de cei 30 de soldaţi mergând în dezordine. Ostaşii
urcară în caroseria camionului, iar locotenentul îi făcu loc în cabină alături de el şi
profesorului Ulmu. Când puse piciorul pe scara cabinei, Ulmu întoarse capul şi văzu toată
clasa lui îngrămădită la ferestre. Nu le făcu semn cu mâna, ca gestul lui să nu fie interpretat
greşit. Zâmbi încă o dată, zâmbi larg, în timp ce-şi ocupă locul în cabină alături de ofiţer, cu
gând că zâmbetul lui nu putea să nu fie văzut de către elevii cărora le fusese mai mult decât
profesor şi diriginte, le fusese un prieten...
Camionul se puse în mişcare. Prin Poiana nu treceau mai mult de patru-cinci maşini
într-un an. Gâştele şi copiii nu se grăbeau să se ferească din calea lui. Sătenii se dădură la
garduri, urmărindu-l cu o anumită curiozitate. Tot satul îl văzu pe profesorul Ulmu aşezat între
şofer şi locotenent ca pentru o plimbare, discutând veseli.
Poiana era potopită de verde. Livezile licăreau de cireşele coapte. Lanurile foşneau
aurii.
Drumul care ducea către reşedinţa judeţeană urca un deal luuung de vreo zece
kilometri.
La mijlocul dealului camionul opri gâfâind. Aici profesorul Ulmu a fost îmbrâncit din
cabină, ca un sac cu cartofi; apoi, după ce i se puseră cătuşele la mâini, fu împins dincolo de
prelată de braţele vânjoase ale soldaţilor şi aruncat pe duşumeaua acelui camion militar. Dar
acest lucru nu-l văzu decât o bătrânică, Safta, ce se nimeri în acea zi să strângă vreascuri
dintr-un crâng de salcâmi de pe marginea drumului, care îi vorbi cu mare frică unei
măhălence, care povesti şi ea alteia care, la rându-i, istorisi până către seară ceea ce auzi
întregului sat.
Dar nimeni nu le crezu, de vreme ce ofiţerul care venise în acea zi la şcoală era chiar
prietenul profesorului Ulmu, oferindu-i acestuia locul de alături în cabina autovehiculului.
După ce nu s-a întors în aceeaşi zi la Poiana, mai multă lume a presupus că Mihai
Ulmu fusese mobilizat în armată, unde era mare nevoie la acea oră de cunoscători ai limbii
germane, sau că a fost trimis în România, unde ar face revoluţie socială, sau că fusese angajat
ca medic militar, profesie pe care o deprinsese de la tatăl său...
Vorbe erau multe, toate alimentate de faptul că profesorul de literatură întârziase să se
reîntoarcă în localitate...
18
...Mihai Ulmu avea să revină la şcoala lui din comuna Poiana abia peste 13 ani.
19
Maria Răzeşu
„Omul – oglinda prin care trebuie privit Universul.”
George Bernard Shaw
Ca şi toate celelalte fete din clasa ei, Maria Răzeşu era îndrăgostită de profesorul de
limba română Mihai Ulmu.
Îi sorbea fiecare cuvânt. Îi admira fiecare gest. Fiecare lecţie era ca o întâlnire cu
dragostea.
Dar el nu avea ochi pentru ea, ca, de altfel, pentru niciuna dintre fetele din clasă. El, se
pare, nu vedea pe nimeni. Şi atunci, ca într-o autoflagelare, Maria se înarmă cu multă răbdare.
Îşi promise să aştepte, numărând fiecare zi până la serata de absolvire, care trebuia să-i dea
dezlegare şi să-i poată scrie o scrisoare în care să-i vorbească de toate sentimentele sale. Aşa
hotărâse demult.
Dar, numai cu câteva zile înainte de acest eveniment important din viaţa ei, profesorul
Mihai Ulmu fusese arestat. Era sigură că fusese arestat. În ziua când acesta plecase însoţit de
un ofiţer şi mai mulţi soldaţi, eleva de clasa a douăsprezecea Maria Răzeşu s-a gândit că s-ar
putea să nu-l mai revadă niciodată.
Iar ea mai avea şi o datorie: împrumutase o cărţulie de poezii pe care se obligase să i-o
restituie. Trebuia să-l găsească şi să i-o întoarcă, altfel ce părere îşi putea face domnul
profesor despre ea, cu atât mai mult că făcuse promisiunea în faţa întregii clase?!
Părăsi imediat şcoala, îşi aruncă ghiozdanul în casă pe-o fereastră, şi porni de-a
dreptul peste lanuri, poate va ajunge camionul din urmă.
Umblă mult în acea zi prin centrul judeţean, până descoperi camionul negru în faţa
unei clădiri pe o stradă îngustă şi desfundată. Îl recunoscu. Strada era mărginită într-un capăt
al ei de catedrală, iar în celălalt – de cârciumă. Partea dinspre cârciumă era asfaltată, partea ce
ducea spre catedrală – cu gropi şi şanţuri.
Se pare că era o unitate militară. Pe poarta comenduirii intrau şi ieşeau ofiţeri şi
soldaţi. La un moment dat – după mai multe ore de supraveghere – îl zări pe locotenentul
tânăr care fusese la Poiana.
− Bună ziua, tovarăşe militar! îi alergă ea în întâmpinare.
El o împinse cu privirea la o parte fără să-i răspundă.
− Dumneavoastră sunteţi prietenul profesorului Mihai Ulmu?!
− Eu?! se pierdu locotenentul.
− Doar dumneavoastră i-aţi făcut astăzi o vizită la Poiana...
− Şi ce doriţi?
− Vreau să vorbesc cu el.
− Despre ce?
− Trebuie să-i întorc de urgenţă o datorie. Am împrumutat o cărţulie, zise şi dezveli
ceva dintr-un ziar: iată cartea aceasta e de la el. Ştiţi, i-am dat asigurări de faţă cu toţi colegii
că i-o restitui. Dumneavoastră sunteţi ofiţer şi ştiţi mai bine decât mine ce înseamnă un cuvânt
dat.
− Da, ştiu, a îngânat acesta. Dar acum profesorul Ulmu e ocupat. E foarte ocupat. V-aş
sfătui să veniţi altădată.
20
− Când altădată?!
− Mâine, poimâine, când doriţi... A zis, s-a răsucit milităreşte pe călcâie şi a traversat
strada cu paşi grăbiţi.
Era către seară şi Maria s-a întors în Poiana.
După o noapte nedormită, a doua zi reveni în centrul judeţean.
Pândea de departe, urmărindu-i pe toţi cei care intrau şi ieşeau din clădirea sumbră,
însă locotenentul nu mai apăru. Nici atunci, dar nici în ziua care urmă.
În ziua a treia Maria se plimbă fără vreun rost prin orăşel.
Spre seară, pe aproape de piaţă i-a tăiat drumul o ţigancă tuciurie.
Aceea îi desfăcu bobii în faţa ei şi-i zise:
− Tu eşti dată pentru o dragoste mare. Din acelea care pierd omul...
− Lasă-mă, a zis Maria şi a vrut să treacă pe lângă ea.
− Şi nu vei avea scăpare...
Aici Maria s-a oprit, a privit în ochii ei tulburi şi, resemnată, a zis:
− Ştiu.
− Nu ştii tu nimic, fato! Priveşte cum se aşază bobii. Nu-i de bine. Eu îţi zic, da-ţi zic
degeaba. Că de dragostea asta tot n-ai să scapi. Ai să fugi după bărbatul acela la capătul
lumii... Ai să-l găseşti... O să te iubească... o să fii mireasa lui... Ai să-i naşti şi un prunc...
Dar vai şi amar de norocul tău! Uite bobii cum arată. Prea eşti frumoasă, ca să ai şi noroc,
dom'şoară.
− Aiurezi, mătuşico, i-a zis Maria. Dar să dea Domnul să fie aşa.
În toată acea zi ea s-a simţit în al nouălea cer şi a crezut şi mai mult în destin.
Abia în ziua următoare îl revăzu pe locotenent. Acesta se grăbea să se strecoare în
instituţia unde, probabil, lucra.
− Tovarăşe! Tovarăşe! îl ajunse ea din urmă.
− Ce doriţi?! afişă el o mină gravă, prefăcându-se că nu o cunoaşte.
− Mi-aţi promis că mă veţi ajuta să vorbesc cu profesorul Ulmu.
− Nu se poate.
− Cum nu se poate?! De ce nu se poate?!
− Pentru că nu se poate! i-o tăie el scurt.
− Trebuie să se poată, izbucni fata în plâns. Pentru că eu, pentru că eu... sunt
logodnica lui, minţi Maria.
Locotenentul se opri locului, privi, se pare, abia atunci chipul ei şi-i zise:
− Eşti tânără. Toată viaţa ţi-e înainte. Logodeşte-te cu altcineva. Uită-l pe Mihai Ulmu.
− De ce să-l uit?! se prefăcu ea a nu înţelege.
− Pentru că acest Mihai Ulmu este duşman al poporului.
− Nu, nu, nu! Vă rog să mă credeţi, Mihai Ulmu nu este, nu poate fi duşman al
poporului. Întrebaţi de fiecare om din Poiana şi-o să vă convingeţi. De la mic la mare, toţi îl
iubesc şi-l respectă, fiecare va spune că mai bun prieten ca profesorul Mihai Ulmu nu există.
Locotenentul o luă uşurel de după umăr şi o duse un pic mai la o parte pe o străduţă
lăturalnică.
− Vă rog să vă resemnaţi. Nu fiţi naivă. Mihai Ulmu a fost ieri condamnat la ani grei
de închisoare.
− Vreau să fac şi eu închisoare cu el.
− E posibil să-i fie înlocuită această pedeapsă cu condamnarea la moarte prin
împuşcare.
− Vreau să fiu şi eu împuşcată cu el.
21
− Va muri...
− Vreau să mor şi eu cu el...
− Eşti nebună de legat.
− Da, sunt nebună, pentru că am jurat să fiu cu dânsul şi în viaţă, şi în moarte, la bine
şi la greu...
− Mihai Ulmu nu mai e aici...
− Dar unde e?
− E dus.
− Unde?
− Unde?! Unde?! Undeva unde e iarnă fără sfârşit şi noapte veşnică.
− Daţi-mi adresa... Vă rog, vă implor..., şi, neaşteptat şi pentru ea, ca şi cum
coborârea în genunchi o înălţa ca pe vechii credincioşi, Maria se aşeză în genunchi în faţa
acelui tânăr.
− Ridicaţi-vă, imediat, se uită acesta speriat prin părţi, vreţi să fiţi arestată?
− Vreau. Nu mă ridic până nu-mi spuneţi adresa unde i-aş putea scrie...
− Vă rog, nu faceţi spectacol. Ce doriţi să-i scrieţi?!
− O scrisoare cu cel mai important mesaj al vieţii mele.
− Ulmu nu merită jertfa dumneavoastră. El a fost trimis în Siberia, să moară. Ulmu e
duşman ...
− Doar dumneavoastră nu credeţi asta!
− Uită-l, uită-l, fetiţo!
− Nu pot. Nu am dreptul.
− De ce?
Şi aici Maria Răzeşu zâmbi ca Giordano Bruno pe rug:
− Pentru că Ulmu... Pentru că Mihai Ulmu e tatăl copilului pe care-l port sub inimă,
îngână, mirată şi ea de ce-i rostiră buzele.
Toate erau minciuni. Dar ea trebuia să-l convingă pe acest tinerel s-o ajute. Acesta
izbucni, revoltat:
− Ticălosul! A corupt şi minore, vasăzică?!
− Dar nu sunt minoră.
− Câţi ani aveţi?!
− Optsprezece. I-am împlinit la Crăciun.
 Oricum. Dacă tribunalul ar fi cunoscut acest amănunt, i-ar mai fi adăugat cu
siguranţă nişte ani.
− Dar el intenţiona să ne căsătorim, fixase împreună cu părinţii mei şi ziua nunţii,
minţi în continuare. Mă iubea mai mult decât viaţa proprie...
Maria nu mai avea unde să se ferească de sine.
− Vă implor să mă ajutaţi, îi apucă ea mâna să i-o sărute.
El îi smulse mâna, parcă atinsă de foc.
− Ce faceţi? Vă daţi seama ce faceţi?!
− Vă rog, ajutaţi-mă!
− Nu pot. Eu sunt soldat.
− Ştiu că sunteţi soldat, dar aţi fost şi dumneavoastră pur şi simplu om cândva, nu?!
Ajutaţi-mă!
− De ce mă ofensaţi? Da, am fost trimis după Mihai Ulmu la Poiana. Eu trebuia să
execut, fără să pun întrebări. Dar vă şi înţeleg. O, cum vă mai înţeleg, duduiţă... Aşteptaţi-mă
peste un sfert de oră la colţul ulicioarei vecine.
22
Zise şi îi arătă un gard îndepărtat din cătină, el dispărând în sediul sumbru de la
mijlocul străzii.
Un sfert de oră trecu greu. Apoi mai trecu un sfert de oră. Pe urmă – şi altele câteva.
Începu să creadă că a fost minţită. Când îl văzu apărând, se bucură nespus. Militarul se
apropie vădit emoţionat, cu mers cadenţat, parcă ar fi defilat la o paradă imaginară, privi atent
în părţi şi-i strecură o foiţă în palmă:
− Ceea ce fac eu e o crimă la adresa clasei muncitoare. Dar am făcut-o ca să ştiţi că
există oameni pretutindeni. Chiar şi printre militari. Aveţi aici adresa lagărului. Dar, probabil,
n-o să mai aveţi nevoie de ea.
− De ce?
− N-aş vrea să vă decepţionez prea mult. Dar o fac ca să vă temperez zelul. Cetăţeanul
Ulmu a fost ieri condamnat la 25 de ani de muncă silnică, pe care îi va executa la Kolâma,
fără însă să aibă dreptul de a coresponda.
− Deci scrisoarea mea nu are nicio şansă să ajungă la el?!
− Niciuna.
− Atunci mă voi duce să i-o duc chiar eu.
− Vă daţi seama ce spuneţi? Asta e demenţă curată. Ce vă trece prin cap? V-aş sfătui să
nu vă aventuraţi. Aflaţi, domnişoară, că nu tot ce zboară se mănâncă. Astâmpăraţi-vă!
− Acum?! întrebă ea mirată. Acum când am adresa lui?! Nicidecum. Mă voi duce după
el la capătul pământului, chiar dacă va fi să mor, chiar dacă ar fi să nu mă mai întorc de acolo
vreodată.
− Pentru ce acest sacrificiu?! întrebă militarul curios.
Ea se uită lung la el, ţintuindu-l cu ochi de piatră şi, după o pauză de ezitare, spuse:
− De ce? Am să vă spun, dar n-o să mă înţelegeţi. Pentru că... Pentru că îl iubesc pe
Mihai Ulmu.
Aşa Maria Răzeşu se decise să se ducă chiar ea, în locul scrisorii pe care avusese de
gând să i-o scrie, la capătul pământului în căutarea profesorului Mihai Ulmu.
A doua zi după examenul de absolvire, se prezentă la secţia judeţeană pentru
învăţământ pretinzând că are nevoie de paşaport întru a-şi putea depune actele la Institutul
Naval din Vladivostok, oraş din noua ei patrie, ţinând să-şi realizeze, cum le motivă ea decizia
funcţionarilor de acolo, un vis care ţine încă din copilărie, acela de a deveni căpitan de navă
maritimă.
Şeful, un bărbat în vârstă, după ce-i răsfoi certificatul cu note, zâmbi îngăduitor: „Ale
tinereţii valuri!”, şi-i înmână o adeverinţă ce urma să-i ţină loc de paşaport şi, totodată, de
recomandaţie la instituţia respectivă.
Când se văzu cu hârtia în mână, veni într-un suflet acasă. O găsi pe mama ei lângă
aluatul crescut dând din covată.
− Mamă, eu plec.
− După el?! a întrebat ea. Nu vorbiseră niciodată despre Mihai Ulmu, dar o inimă de
mamă pe toate le vede, pe toate le simte.
Maria o îmbrăţişă.
− Când?! o întrebă măicuţa Maria Mare, aşa-i spuneau sătenii, pentru a o deosebi de
Maria Mică, fiica ei, ştergându-şi lacrimile cu un colţ al şorţului pătat de făină.
− La noapte pleacă un tren spre Chişinău.
− Să-l chem pe taică-tu din grădină.
Maria îşi adunase lucrurile pentru drum într-un rucsac: haine, hrană, mai ales fructe
uscate şi pesmeţi pe care-i pregătise din timp; mai luă cu ea o hartă a locurilor de dincolo de
23
Ural, cărţulia buclucaşă de poezii, o fotografie a clasei lor cu profesorul Mihai Ulmu în
mijlocul elevilor, precum şi alte lucruri pe care le consideră necesare, când Ştefan Răzeşu
intră în Casa Mare. Acesta se aşeză greoi pe laviţă şi zise:
− Pleci deci. Ai hotărât?!
− Da, tată.
Ştefan Răzeşu tăcu. O admira. Mai ales pentru caracterul ei ferm. Parcă o vedea acum
pentru prima dată atât de mare. Apoi, într-un sfârşit, îi zise:
− Mă duc în sat să caut bani. Până unde te duci tu, fata tatei, nu ştiu dacă are tot satul
nostru atâţia bani, ca să-ţi cumpere bilet.
Mama scoase din scrin o salbă de bani aurii.
– O am de la mama mea. O ţinea de pe timpul ţarului. Poate găseşti pe cineva care să
ţi-o schimbe pe bani. Ia-o. Pentru tine am păstrat-o, ştiam că odată şi odată s-ar putea să-ţi
prindă bine...
Maria Răzeşu nu ştia unde pleacă şi ce o aşteaptă la capătul acelui drum lung.
Ştia doar că trebuie să-şi urmeze o chemare a inimii, pe care o identifica cu însuşi
destinul ei.
24
Zarianka
„Şi a zis Domnul Dumnezeu către Cain: „Unde este Abel, fratele
tău?” Iar el a zis: „Nu ştiu. Nu cumva sunt eu paznicul fratelui meu?!” Şi
a zis Domnul: „Ce ai făcut? Glasul sângelui tău strigă către Mine din
pământ.”
„Facerea”, cap. 4, vers. 9
Zarianka e un loc pierdut în taiga, uitat de Dumnezeu.
E, de fapt, un orăşel de închisori, în afara cărora locuiesc personalul şi administraţia.
Ziua în lagăr începe cu loviturile unei bare metalice într-o toacă adusă de la o mănăstire cu tot cu
călugări, pentru a-i trezi pe deţinuţi când mijesc zorii.
Primul lucru pe care-l învăţă aici Mihai Ulmu a fost să stea la rând. După toaleta de dimineaţă cu
şiruri interminabile, cozile se mută la cantină.
Gamela i se umple cu o poşircă de care ţi se face greață, dar tocmai ea e cea mai de preţ, pentru
că îl ţine pe osândit în viaţă.
În „Zarianka -1” îşi ispăşesc „crimele” politice peste o mie de bărbaţi, de diverse vârste,
naţionalităţi, religii şi rase.
„Baraca”, cum e numită clădirea dreptunghiulară cu trei etaje în care stă Ulmu, e plină
cu spioni, sabotori, terorişti, troţkişti, deviatori de dreapta, deviatori de stânga, menşevici,
socialişti-revoluţionari, anarhişti, naţionalişti, emigranţi albi, prizonieri de război, membri ai
unor organizaţii contrarevoluţionare, dezertori, foşti burghezi, foşti activişti de partid, foşti
militari, foşti-foşti-foşti...
Se mai află acolo profesori universitari, artişti, scriitori, savanţi, ziarişti, capi de
guverne provizorii şi şefi de partide prohibite.
Aceşti oameni, conştiinţa Europei, cum le zice Mendelstam, se luptă cu ploşniţele, cu
păduchii, cu şobolanii care foiesc pe sub priciurile supraaglomerate, dar şi cu semeni de-ai lor.
Infractorii de drept comun locuiesc într-o baracă cu ei. Aceștia în zilele de odihnă
joacă tot timpul cărţi, gata să omoare pe oricine pierde şi nu are cu ce-şi onora datoriile.
Sunt, de asemenea, persoane condamnate pentru delictul de întârziere la fostele lor
servicii, analfabeţi care utilizaseră numere din „Pravda” cu portretul ori cu vreo cuvântare de-
a lui Stalin pentru a împacheta gunoaie, resturi alimentare sau – şi mai grav! – le agăţaseră
pentru a fi folosite inadecvat în closetele proprii, oameni veseli care spuseseră bancuri cu
aluzii burgheze, oameni trişti, care nu râseră la glumele vreunui activist de partid...
Cei mai mulţi sunt aduşi din Ţările Baltice, din Ucraina de Vest şi din Basarabia:
portarii de hoteluri, paznicii de cimitire, vatmanii, pompierii, liftierii, feroviarii, taximetriştii,
elevii de liceu, din cauza uniformelor, au fost declaraţi colonei, generali sau mareşali fascişti
şi arestaţi în plină stradă, pentru a fi trimişi în Siberia.
Comuniştii spanioli au nimerit într-un lagăr cu franchiştii, monarhiştii bulgari − cu
republicanii, militarii polonezi − cu prizonierii lor ş.a.m.d.
„Zarianka-1”e o U.R.S.S. în miniatură, aici îşi ispăşesc pedeapsa reprezentanţi a 129
de naţionalităţi.
25
Acest detaliu Kudreavţev îl repetă cu mândrie. Şeful lagărului făcuse recent un demers
la Moscova cu rugămintea să i se trimită şi un turc-georgian din Meshetia. De aceştia nu are.
Ca tabloul să fie complet.
Lui Kudreavţev îi face plăcere să iasă dimineţile şi să petreacă coloanele aliniate la
muncă. Atunci se simte ca un mare comandant de oşti.
Apelurile se fac dimineaţa şi seara: supraveghetorii îi numără pe deţinuţi când aceştia
pleacă la muncă, ca să-i mai numere o dată noaptea, când sosesc din zonă.
Duminicile ora politică ţine jumătate de zi. Demascarea duşmanului continuă şi aici.
Apoi urmează câteva ore libere, când captivii au voie să se plimbe prin curtea
lagărului, unde discută despre toate, dar toţi vorbesc numai despre trecut şi nimeni nu mai
vorbeşte de viitor, din motiv că viitorul lor e atât de departe, încât nu mai poate fi nici gândit,
nici răzgândit.
Şi azi Kudreavţev a ieşit să le „binecuvânteze” plecarea în zonă:
− Vă atenţionez: aici nu este sanatoriu, ci lagăr de concentrare. Cei care speră, obosiţi
după lupta dusă contra poporului, că se vor recrea la Zarianka se înşală. E drept că nu avem în
lagăr terenuri de volei şi tenis, că nu putem organiza serate dansante pentru deţinuţi, că nu avem
suficiente băi, spălătorii, infirmerii, rufe curate, îmbrăcăminte groasă, dar asta nu înseamnă că n-o să
vă ajutăm să păşiţi pe drumul cel drept. Lagărul nostru situat pe toată peninsula e de două ori
mai mare ca Franţa. În lipsa utilajului, pentru care capitaliştii cer să le plătim cu o greutate
egală în aur, vom munci cu mâinile goale, iar cât mai avem târnăcoape, lopeţi, pari, hârleţe,
unghii, minele de aur de la Kolâma vor vărsa metalul preţios în hazna şi nu vom îngenunchea
în faţa imperialismului mondial. Vom transforma sudoarea voastră în aur. Voi veţi face şosele
prin care va curge aurul către inima ţării.
Când ies pe poarta mare încolonaţi câte cinci în fiecare rând, Mihai descoperă că
acestea sunt, de fapt, coloane de muribunzi. Mulţi abia îşi târăsc picioarele, unii se poticnesc,
alţii şchiopătează sau tremură de frig şi-n plină vară. Şi doar coloana lor are un mers ceva mai
firesc, fiind alcătuită din nou-sosiţi.
Şeful de şantier, Bobrov, deţinut ca şi ei, are în subordine un ansamblu de brigăzi.
Brigadierul lor, Fomin, un fost ofiţer învinuit de trădare pentru că nu trăsese în nişte ţărani
răsculaţi dintr-un sat care murea de foame, ca şi cei care urmau să-i împuşte, e responsabil de
rezultatele muncii lor.
− Străduiţi-vă să nu vă îmbolnăviţi. Nicio boală n-a fost vreodată tratată la Kolâma, îi
preîntâmpină el.
Fomin ştie că planul nu-l va putea îndeplini cu oameni bolnavi. Iar de plan depinde
raţia lor zilnică de pâine şi poșircă.
Minele de cărbuni de la Peciora şi Vorkuta, minereul de fier din Norilsk, uraniul, aurul
şi cositorul de la Kolâma trebuie exploatate şi milioane de deţinuţi, care alcătuiesc cea mai
ieftină mână de lucru din lume – o zi de muncă pentru o felie de pâine –, vor munci în brânci
zi şi noapte ca să extragă din subteran aceste bogăţii şi nestemate.
Motoarele buldozerelor uriaşe au un bubuit de apocalipsă.
Camioanele huruie şi ele ameninţător.
Furnicarul de oameni se împrăştie imediat pe toată suprafaţa zonei, cu ciocane
puternice, târnăcoape, roabe, fierăstraie cu dinţi ştirbi, aceşti ostatici urmând să răstoarne pinii
uriaşi, să sfărâme şi să mute pietroaiele, să niveleze terenul, pregătind locul unde va fi
construit un oraş foarte modern, în care peste ani vor locui nişte oameni fericiţi sau, se
gândeşte Mihai, cine ştie?!, poate tot nişte deţinuţi ca şi ei.
26
Îşi aminteşte de o credinţă a anticilor: ca un lucru să dureze, acesta trebuie făcut de
oameni liberi, ştia că pe Acropole marmura a fost prelucrată doar de cetăţeni slobozi, Pericle
neîngăduind să lucreze acolo vreun rob.
Dar cât de temeinice pot fi oare nişte edificii la a căror înălţare, în loc de mortar, sunt
folosite ca material consolidator lacrimile şi ura?! se mai întreabă Mihai Ulmu, în timp ce-şi împinge
de zor roaba plină cu aşchii de stâncă.
27
Zi de naştere în gulag
„Dragostea e un incendiu în care cei din afară văd mai mult fumul şi
cei dinăuntru, flacăra.”
Jacinto Benavente
În fiecare noapte, cade greu ca un bolovan pe patul de scânduri şi, de cum pune capul
pe smocul de vată numit pernă, adoarme imediat. Dimineaţa Mihai Ulmu se trezeşte şi mai
obosit, ca o vită de povară care muncise şi prin somn.
În timpul apelului din zori de zi, îl întreabă pe Mendelstam:
− Ce dată e azi?
− Cine ştie?! 2 sau 3, sau 4.
− Mi-am amintit acum: în una din zilele acestea e ziua mea de naştere.
− Eu nu mi-o amintesc niciodată. O făcea în locul meu soţia. Dânsa ţinea minte toate
zilele de naştere. Oricum, te felicit. Ceea ce pot face acum însă e să-ţi dăruiesc un îndemn:
priveşte luna.
Soarele nu răsărise, dar luna încă mai străjuia în înalturi.
− De ce?
− Închipuie-ţi că în această clipă la ea se uită şi cineva care ţi-i foarte drag şi care se află
departe. S-ar putea să vi se întâlnească privirile pentru o fracţiune de secundă pe suprafaţa ei de
aur...
Ulmu îi mulţumi. Şi privi luna care apunea.
Un gând i se înfipse imediat în creier ca un cui înroşit în foc: să fug, să fug, să fug.
Profesorului din Poiana zilele îi par trase la indigo: deşteptarea, gimnastica, micul
dejun, munca, prânzul, iarăşi munca, iar apel, cina, cercul de artişti amatori, culcarea.
Dar tot ele îi sunt şi ca nişte lecţii de viaţă: învăţă cum să ţii roaba ca să te ducă ea pe
tine şi nu tu pe ea, cum să pui fierăstrăul ca să răstorni pinii în linie dreaptă, mai află care
copac are coaja dulce, rădăcinile căror plante potolesc setea, cum se prepară lichenii ca aceştia
să devină comestibili.
− Aici doar cei tari supravieţuiesc. Învăţaţi-vă să fiţi tari! îi îndeamnă brigadierul
Fomin, care lucrează cot la cot cu ei.
− Dacă n-aş fi avut în grija mea destinele celor mai de seamă minţi ale Rusiei, evadam
de mult, le mai spune acesta, fără să se teamă de ce zice, în timp ce alţii se sperie de ce aud.
O parte din brigada lui lucrează la tăiat taigaua şi clădeşte trunchiurile în stive, o alta –
umblă cu roabele din urma artificierilor care aruncă stâncile şi pietrele mai mari în aer, ca să
facă locul drept.
Fomin,de cum îl vede pe Mihai Ulmu, îi şi arată roaba.
După o săptămână de lucru, s-a ataşat de această unealtă.
Roaba poate fi supusul sau stăpânul omului.
Roaba şi omul devin la un moment dat un tot întreg, precum calul cu călăreţul într-o
bătălie.
Calităţile acestui instrument metalic se transmit parcă şi omului, şi, în loc să scârţâie,
prinde şi el să ofteze. Tărăboanţa cu o singură roată, două mânere şi un coş uriaş, prinsă de
braţele unui deţinut, care nu are dreptul s-o lase din mână cele 12 ore cât durează ziua lui de
lucru, e o emblemă a GULAG-ului. Dacă te obişnuieşti cu ea, când nu mai simţi rănile din
palme şi nici durere atunci când îţi zdreleşti genunchii de fierul ei rece sau fierbinte, în
28
funcţie de anotimp, înveţi să te odihneşti chiar în timp ce o duci încărcată pe puntea de lemn
ca să o deşerţi în caroseria unor camioane grele sau în albia râului de alături. Când omul
reacţionează ca un automat, când fiecare mişcare e şlefuită până la robotizare, el simte roaba
aşa cum îşi simte propriul corp, cunoaşte unghiul din care să fie împinsă, ca să devină uşoară,
ştie când s-o ungă, cu lacrimi sau stropi de sudoare, dacă nu găseşte ulei, ca să nu scrâşnească
prea tare, intuieşte centrul ei de greutate, ca şi forţa cu care trebuie s-o mişte, ca roata să nu i
se oprească.
Când intră în acest ritm, omul nu trăieşte, ci vegetează. Aşteaptă să treacă cei 10, 15,
20 sau 25 de ani de detenţie. I se arată că mai greu trece o oră sau o zi de chin, dar 25 de ani, i
se pare, vor trece acuşica.
Mihai Ulmu se simte ca un robot, mişcările par a nu-i mai fi dictate de creier, ci de
roabă.
Într-o săptămână, se obişnui într-atât de mult cu prezenţa ei, încât îşi spune că, chiar
dacă va evada, va evada cu tot cu roabă.
De la o vreme ea i se arată şi-n vise.
În acea dimineaţă bucătarul îi turnă porţia de ciorbă apoasă în gamelă şi-i aruncă
bucata de pâine cleioasă în faţă, făcându-i semn grăbit: „Hai, treci mai departe!”
Se aşeză la masa lungă, între alţi ortaci, vântură cu lingura sorbitura, în speranţa să dea
în ea şi de vreun fir de orez, apoi muşcă din pâinea neagră şi cleioasă.
Dar în clipa în care dinţii i se încleştară în bucata de aluat aproape crud, aceştia se
loviră de o aşchie de piatră, cel puţin aşa i se păru, pe care voi s-o scuipe imediat jos, dar,
când o luă în palmă s-o arunce şi o privi mai atent, descoperi că ceea ce muşcă era de fapt o
bucăţică de hârtie împăturită strâns. O ascunse pe dată în unul dintre buzunare. Când ajunse în
zonă şi se încredinţă că nu-l vede nimeni, scoase hârtia şi o desfăcu cu grijă. Era un bileţel, cu
următorul conţinut: „Vă felicit cu ocazia zilei de naştere. Cadoul pe care-l meritaţi cel mai
mult este libertatea. Pentru asta va trebui să executaţi întocmai următoarele instrucţiuni.
Înainte de sfârşitul zilei de muncă, vă apropiaţi de stiva de trunchiuri dinspre râu, un trunchi
va fi marcat cu cretă, dar acesta e doar un capăt de lemn, pe care-l scoateţi şi vă strecuraţi
între buşteni, după care fixaţi bucata de trunchi la loc. Strădui-ţi-vă să nu fiţi văzuţi. După ce
v-aţi convins că gardienii şi deţinuţii au părăsit zona, ieşiţi din ascunziş şi mergeţi spre
răsărit către muntele Alalai. Fâşia de pini o să vă conducă spre o peşteră de la mijlocul
muntelui. Acolo mă aşteptaţi. Un prieten”.
Conţinutul scrisorii îl zăpăci.
Nu ştiu ce să creadă.
Cine e acest tainic prieten? Şi ce doreşte?! Ce scop urmăreşte? De ce să-l salveze?! De
ce pe el?! Cine putea şti aici, la capătul lumii, că azi e ziua lui de naştere?! Nu e oare o
provocare?
Mii de întrebări îi roiesc în cap.
Munci toată ziua cu însufleţire, gândindu-se la binefăcătorul anonim.
Îşi făcuse şi el, ca şi toţi ceilalţi deţinuţi, zeci de planuri cum să evadeze. Dar reușita i
se păru fără şanse. La ieşirea din lagăr, la intrarea în zonă, la ieşirea din zonă, la intrarea în
lagăr sunt efectuate obsedantele apeluri, de la care nu poţi lipsi.
Acestea au loc pe orice vreme şi sunt reluate de fiecare dată când supraveghetorii
greşesc sau nu le ies la număr toţi închişii.
Dacă lipseşte un singur deţinut, imediat toată paza e pusă în alertă. Soldaţi cu câini
pornesc pe urmele proaspete ale celor evadaţi.
Primi această invitaţie când se convinsese definitiv că de aici orice evadare e
imposibilă.
29
De câteva ori, pe parcursul acelei zile, se apropie de grămada de trunchiuri de lângă
râu, zări şi urma de cretă.
Soarele căzu de mult după orizont, dar munca în zonă continua.
Părăsi roaba lângă alte roabe, care urmau a fi reparate, se furişă către stiva de lângă
râu şi, când se convinse că nu-l vede nimeni, desprinse bucata de buştean însemnată şi,
făcându-şi loc, dispăru fulgerător în miezul acelei grămezi de lemne, trase capacul din urma
lui şi, rămas în întunericul dintre copacii stivuiți ca într-un sicriu, se puse pe aşteptat.
Apoi auzi cum brigadierii comandară încolonarea şi cum şeful escortei începu
numărătoarea.
Se auzea până la el fiecare număr strigat:
− M 1-1...
− Prezent!
− M 1-2
− Prezent!
....
− M 1-313
− Prezent!
Inima-i bătea să-i sară din piept: se va constata că lipseşte şi soldaţii cu câini vor porni
imediat să-l caute.
...................................
− M 1-314
− Prezent!
− M 1-315
Era numărul lui.
− Prezent! răspunse cineva.
Răsuflă uşurat. Cine putea fi? Cine-l salvă? Poate Mendelstam, văzând că lipseşte, îşi
dezmorţi limba în locul lui? Poate altcineva?!
Când apelul se încheie, auzi cum coloanele părăsiră zona abia târându-şi picioarele.
Liniştea deveni deplină. Ulmu împinse capătul de trunchi şi ieşi.
Era liber, liber, liber.
Muntele Alalai se profila nu prea departe: o stâncă urcată în cer, ca o clopotniţă.
Porni într-acolo. Mai mult se furişa decât mergea.
Văzu în curând şi fâşia de pini pleşuvi, care urmau să-i arate drumul spre peşteră.
Găsi cu uşurinţă grota. Era una nu prea mare, ca o scoică tăiată în perete.
Se puse pe aşteptat, trăgând cu urechea, cu răsuflarea tăiată, cu toate simțurile la pândă.
Luna împrăştia o lumină rece, care-l înfiora, strângându-i carnea, în care parcă înfigea mii de
ace minuscule.
Timpul trecea greu.
În curând cei din lagăr vor descoperi că lipseşte şi supraveghetorii vor porni pe urmele
sale.
Trebuie să reuşească să se îndepărteze cât mai mult de acest loc.
Aşteptarea devenise tot mai chinuitoare...
Dar autorul bileţelului întârzia.
La un moment dat auzi paşi îndepărtaţi în noapte.
Văzu cum o umbră se strecura printre pini, urcând pe potecă în sus către peştera unde se
afla el.
30
Era izbăvitorul lui.
Ardea de nerăbdare să-l cunoască, să-i vorbească şi să-i arate recunoştinţa, dar, se
întrebă, îi va putea oare vreodată mulţumi cu adevărat celuia care i-a dăruit, după săptămâni de
umilinţă şi calvar, acest aer de libertate, pe care îl lăsa să-i invadeze fiinţa şi pe care învăţa acum
din nou să-l respire?!
31
Maria ajunge la Zarianka
„... două suflete rostogolindu-se,
fără odihnă, până se vor uni, ca să întrezărească Universul.”
Okakura Kakuzo
Când pleci undeva, să nu te uiţi în urmă, îşi aminti Maria Răzeşu de o vorbă din
Poiana şi a urcat în primul tren care trebuia s-o ducă până la Moscova, de unde avea să
înceapă călătoria ei către întinderile Siberiei.
Înainte de a porni, răsfoi la biblioteca comunală mai multe enciclopedii, anuare
geografice, dări de seamă ale unor expediţii, reviste de voiaj, pentru a afla cât mai multe
despre aceste spaţii, mari cât o planetă.
Dincolo de Ural descoperi natura superbă a Siberiei, de o măreţie înspăimântătoare.
Un spaţiu carceral, nemărginit. Pini nefiresc de înalţi, cu vârfurile împrăştiind norii, crescând
până la Dumnezeu. Mesteceni prinşi în hore pe zările perdeluite. Brazi de argint. Ape de
sticlă. Nori vătuiţi. Şi cerul care-şi aşază generos sineala pe arbori, pe munţi, pe tot.
În faţa acestui peisaj omul îşi simte fragilitatea.
Călătoria părea să nu mai aibă sfârşit.
Tuc-tuc! Ritmul roţilor i se înfipse adânc în creier.
Nici un eveniment nu deranjă monotonia acestei călătorii de care i se acrise în cele 20
de zile până ajunse la Vanino, portul maritim din Strâmtoarea Tătară, situată între continent şi
insula Sahalin. Şi doar într-o noapte, când stătea de pază la geam, avu o vedenie ciudată.
Cele două trenuri trecură ca două fulgere unul pe lângă celălalt. Şi-atunci l-a văzut!
Nu, nu se putuse înşela. Era el, el, el, el, el, el, el, el, el, el, el, el, el, el. Printr-o spărtură de geam
zăbrelit, din partea de sus a unui “bou-vagon”, a privit la ea, prin ea, dincolo de ea, dar – ca şi la
lecţiile lui – s-a uitat fără s-o vadă. Totul a durat o miime de secundă, el dispărând în hăul nopţii
cu tot cu trenul păzit de militari înarmaţi. Dar imaginea lui i s-a imprimat pe retină şi n-o
putuse şterge cu pleoapele umezite de lacrimi oricât a încercat în zilele care urmară. Şi-a zis
că i s-a părut, că era imposibil, că nu era el, doar trenul se deplasa în direcţie inversă, dinspre
Kolâma spre Poiana, că e exclus să fi fost întors înapoi. Se mai temea să nu ajungă la
închisoarea a cărei adresă o deţinea înaintea profesorului Ulmu.
Ajunsă la Vanino, nu ştia cum să meargă mai departe.
În faţa ei se întindea ameninţătoare şi necunoscută marea Ohotsk.
Urmări de la distanţă cum, în port, trenurile se descărcau de deţinuţi, aceştia fiind
îmbarcaţi în şalupe sau vase de mare.
Erau unicele mijloace de transport care circulau între Vanino şi Magadan.
Iar ea trebuia să ajungă acolo.
Pândi mai multe zile.
Când se umplu de curaj, se apropie de un căpitan de vas, un adevărat lup de mare, cu
barbă zburlită şi ochi de vultan pornit la vânătoare, în timp ce acesta cobora panta care ducea
către port.
− Ce vrei?! o apostrofă el de departe.
− Vreau să vă rog.
− Întâi plăteşte-mă şi după aceea roagă-mă.
− Vreau să ajung la Magadan.
32
− Nu ai tu atâţia bani, muieruşco!
Maria a scos salba de monede de aur şi i-a arătat-o.
− E bună, a zis acesta, după ce a luat-o în palmă şi a scuturat-o să sune.
A pus-o în buzunar, a pufăit din lulea şi i-a vorbit:
− Să te laşi ţinută de mână până urci la bord. Dacă te întreabă cineva, să zici că eşti
rudă cu mine. Vei sta în cabina mea.
Punţile şi pasarelele, pântecul vasului şi toate locurile de lângă armătură erau pline cu
deţinuţi. Mai multe bucătării de campanie pe roţi fumegau pe punte, semn că se pregătea
ciorba pentru condamnaţi. Trecură printre ei. Mihai nu se afla acolo.
În cabina căpitanului mai erau câteva „rude” de-ale acestuia, două femei la fel de
tăcute.
Călătoria dură mult. Marea era zbuciumată. Auzea cum trosnesc valurile, ca nişte
arme vechi, descărcate de un pluton.
Erau hrănite şi ele cu mâncare de-a deţinuţilor.
Căpitanul, ca să nu adoarmă, consuma cafea tare cu vodcă, la care adăuga ardei şi
sare.
Vasul intră în portul din Magadan într-o dimineaţă cu lumină puţină.
O îngrămădire de barăci de lemn, cu spaţii între ele, pe care nu le puteai numi străzi.
Miros de peşte sărat. Vânt puternic. Soare bubos. Toate aceste lucruri îi vorbeau că ajunsese
aproape de capătul drumului ei.
Încercă să afle cele ce-o interesau. Imposibil. Toţi erau muţi.
La Magadan se opri în gara portului.
Şeful gării maritime era un bărbat cu picior de lemn.
Îşi luă inima în dinţi şi se apropie de el.
− Nu vă supăraţi. Se poate ajunge de aici la Zarianka?!
Şi, fără să aştepte răspunsul, o podidiră lacrimile.
Bărbatul îi puse mâna pe umăr. Avea o înfăţişare de om bun. Gestul lui o calmă, parcă
o sprijini să nu cadă.
− La Zarianka nu s-a dus nimeni niciodată de bunăvoie. Ai pe cineva acolo?!
− Da. Pe Mihai Ulmu din Poiana.
− Îl iubeşti mult, nu-i aşa?!
Ea a dat afirmativ din cap:
− A coborât şi el dintr-o şalupă... Poate ieri... Poate alaltăieri... Nu l-aţi văzut?!
Întrebarea ei o arătă atât de neapărată, încât bătrânul hotărî s-o ajute.
− Ieri au coborât dintr-o şalupă mai mulţi deţinuţi politici. Era mare înghesuială. Se
pare că cei mai mulţi dintre ei erau artişti. Aveau mâinile delicate. Am remarcat între aceştia
un om distins, cu papion şi frac, care mi-a atras în mod special atenţia.
− El era, a rostit convinsă Maria. Mihai Ulmu nu poate fi comparat cu nimeni.
Seamănă, cum să vă spun?!, cu Eminescu...
Rusul o privi blând şi concluzionă:
− Am înţeles. N-ai cumva şi vreo fotografie de-a lui?
− Ba da, a murmurat Maria şi a vârât repede mâinile în rucsacul ei de drum, de unde a
scos fotografia cu toată clasa lor pe care i-a întins-o, bucuroasă:
− Iată, acesta e Mihai Ulmu!
Bătrânul examină atent acea „poză de familie” cu cei 20 de elevi ai Liceului din
Poiana şi i-a zis:
33
− Cred că el era, şi i-a restituit-o.
− De fapt, asta e clasa noastră, iar Ulmu e cel din mijloc, a crezut ea că trebuie să facă
precizarea.
Şeful gării a mângâiat-o cu privirea, a zâmbit trist şi a întrebat-o:
− Ia spune, tu ai mâncat ceva azi?
Nu pusese nimic în gură de câteva zile. Dar nici nu-i era foame.
− Am să te ajut să ajungi la Zarianka. Dar mai întâi hai cu mine.
Omul o duse într-o cantină alăturată şi o hrăni.
În timp ce ea sorbea ciorba de peşte cu lingura, invalidul o admira cu ochii jilăviţi, şi-i
spuse în şoaptă:
− Am şi eu o fată, numai una, şi aceea se află la Verhne-Kolâmsk. E acolo într-un
lagăr. Seamănă cu tine. Când te-am văzut, o primă impresie m-a făcut să cred că eşti ea. Dar
n-am nicio veste de la dânsa de jumătate de an, de când a trecut pe aici. Eu lucrez ca şef de
gară de vreo zece ani. Şi mă obişnuisem cu miile de deţinuţi şi deţinute aduşi din toată ţara şi
debarcaţi zilnic în port. Îi tratam cu indiferenţă sau, aş putea spune chiar cu dispreţ: erau
nespălaţi, speriaţi, unii cu ochi de fiară, alţii ascultători ca nişte vite... Până într-o zi, când m-
am auzit strigat de cineva dintre ei. Şi atunci am văzut-o, într-o îmbulzeală infernală,
coborând cu alte deţinute de pe şalupă, pe fiica mea. Nu auzisem nimic despre Nadina de
vreun an de zile. Eu mă grăbesc spre ea, ea vine spre mine, iar santinela mă atenţionează:
„Dacă mai faci un pas – te împuşc”.
Am convorbit de la distanţă, în timp ce era împinsă cu patul armelor să urce într-un
camion. În 1940, când s-a întâmplat cutremurul cela distrugător de la Aşhabad în care a pierit
aproape tot oraşul, ea era studentă la universitatea de acolo. De la dânsa am aflat că localitatea
se transformase în una de ruine şi, cum rămăsese fără gazdă, s-a transferat la universitatea din
Saratov. Dar peste câteva zile acolo s-a revărsat Volga, tot oraşul a rămas sub ape şi au pierit
în acea revărsare de puhoaie zeci de mii de oameni. Fiica mea a fost imediat arestată, fiind
învinuită de cutremur de pământ, de inundaţii şi de alte păcate. Cel puţin aşa mi-a vorbit
mititica. Nu mai ştiu nici eu care e adevărul adevărat. Dacă o vezi, numele ei e Nadina
Frolova, spune-i că m-ai întâlnit şi sunt viu. Se va bucura. Am să te ajut să ajungi la Zarianka.
Să fie de sănătatea sau..., zise bătrânul înghițind o lacrimă, ... de sufletul ei.
Merse cu ea la poştă, unde aştepta un camion. Se vede că abia sosise, pentru că-i
fierbea radiatorul, bolborosind ca un cal înjunghiat.
− Şoferul e prietenul meu. Am vorbit să te ducă la Zarianka. Acolo te descurci tu, că
eşti copilă isteaţă. Să te aibă Domnul în pază..., apoi, după o pauză, adăugă: ... fata tatei. Zise
şi-i făcu semnul crucii.
La despărţire, bătrânul îi dărui o pâine învelită într-un ziar.
− Am să vă caut să vă mulţumesc, speră ea.
− Da, s-ar putea, rosti bătrânul, cuprinzând-o cu mâinile lui cioturoase.
Maria urcă într-un camion cu remorcă. Şoferul porni motorul cu o oboseală în mişcări.
Camionul merse prin munţi vreo zece ore. Şoferul nu se arătă prea vorbăreţ şi tăcură tot
drumul.
Ajunseră noaptea. Orăşelul i se păru profilat pe cer. Barăci de lemn şi mai multe
clădiri cu etaj, înconjurate de garduri înalte din sârmă ghimpată.
Dincolo de ele se afla Mihai Ulmu, profesorul Mariei şi prima ei dragoste.
34
Cadoul
„A iubi înseamnă a suferi de celălalt.”
Vladimir I. Ghika
Zarianka era un orăşel de penitenciare. Dincolo de clădirile pentru deținuți înconjurate
cu ziduri înalte erau situate sute de izbe pentru cei din administraţie, personal şi pază. Maria a
închiriat o cameră într-o căsuţă din bârne de la margine. Stăpâna era o văduvă de miner.
În zilele următoare se trezea cu noaptea în cap ca să poată urmări de departe coloanele
de deţinuţi, ieşind pe porţile celor şase închisori – cinci dintre ele fiind de bărbaţi şi una de
femei –, îndreptându-se către muncile lor grele din minele de aur, de uraniu, de cărbune sau la
tăiat taigaua, la construcţia şoselei către Verhne-Kolâmsk ori la edificarea unui baraj pe râu.
Locurile de lângă Zarianka, pe o rază de zeci de kilometri, semănau cu un uriaş şantier.
În a patra zi îl văzu de departe: păşea într-o coloană către o zonă din taiga.
Ieşise pe porţile lagărului de deţinuţi politici “Zarianka-1”.
La căderea nopţii, îl aşteptă să se întoarcă din zonă, ocrotită de întuneric, nu departe
de poartă. Orbiţi de faruri, mânaţi ca nişte vite care se întorceau de la muncă, deţinuţii se
strecurau abia târându-şi picioarele în curtea largă a penitenciarului.
Era slăbit, palid, obosit, îmbrăcat într-o zeghe vărgată, pe care observă şi un număr –
“M1-315”.
Mai zăbovi în întuneric aproape o oră, cât pe câmpul de instrucţie de dincolo de ziduri
dură operaţia de verificare.
Fiecare nume răsuna distinct în noapte, când militarul responsabil de apel strigă:
− M1-315,
Cineva răspunse:
− Prezent!
Era vocea lui.
O recunoscu.
Avu noroc!
Îi veni să strige de bucurie.
E el!
E aici!
În una dintre dimineţi, Maria l-a aşteptat la poartă pe şeful închisorii.
− Bună ziua. Sunt dintre deportaţi şi mor de foame. Angajaţi-mă ca infirmieră,
bucătăreasă, cusătoreasă, ingrijitoare, spălătoreasă, orice, în instituţia dumneavoastră.
Fără să coboare din maşină, Kudreavţev se uită bănuitor la ea:
− Ce poţi să faci?
− De toate. Să gătesc, să spăl, să îngrijesc bolnavii, să dau cu peria, să deretic, că fac
curăţenie...
− Ştii să scrii? se interesă el.
− Da.
− Bine, fă o cerere, în care să indici numele şi originea socială, şi o laşi la intrare, pentru
cei de la cadre. Eu îi voi preîntâmpina. Care ţi-e numele?
35
− Maria.
− N-am mai auzit niciodată de un astfel de nume. Se vede că nu sunteţi din partea
locului. Unde v-aţi născut?
− În Moldova.
Aşa Maria Răzeşu ajunse spălătoreasă la Zarianka. Lucrul era umilitor. Trebuia să
spele tone de haine de-ale deţinuţilor.
Îi venea să mângâie fiecare zeghe înainte de a o scufunda în apa rece ca gheața,
gândindu-se că s-ar putea să fie a lui Mihai. Era fericită să presupună că hainele lui trec acum
prin mâinile ei. Alegea câte una, după mărimea care i s-ar fi potrivit, şi o spăla îndelung-
îndelung...
Căpătă şi un permis cu ajutorul căruia putea pătrunde în blocurile de deservire din
curtea penitenciarului.
Făcu cunoştinţă şi cu alte femei de la spălătorie. Încercă să lege prietenii cu unele
dintre ele. Deşi erau nişte fiinţe necăjite, care se temeau de şefi, de deţinuţi, dar şi una de
cealaltă, acestea nu uitaseră încă să surâdă, să bârfească şi să se bucure de salariile lor mizere.
Elaboră evadarea lui Mihai Ulmu în cele mai mici detalii.
Se duse de mai multe ori, odată cu căderea nopţii şi într-o duminică, în zona în care
lucra lagărul întreg, care, după ce plecau deţinuţii şi militarii, rămânea pustie şi, deci, nepăzită
până în zori.
Planul cum să-l ajute pe Mihai Ulmu îi apăru pe neaşteptate.
A văzut pe şantier o stivă de trunchiuri lungi, a cărei bază avea un loc în care putea
încăpea lesne un om. Găsi în curând un capăt de trunchi, pe care îl fixă în locul gol de jos,
astfel că ascunzătoarea deveni perfectă. Făcu pe el un semn cu o aşchie de cretă.
Apoi urcă munţii din preajmă până găsi aproape de albia unui râu secat ceva ca o
peşteră...
Scrisorica i-a fost cel mai greu să i-o transmită.
Bucătarii erau şi ei dintre condamnaţi, câte unii veneau la spălătorie. Exista şi riscul de
a fi deconspirată. Un bărbat trist i se păru demn de încredere, pentru că intra de fiecare dată în
spălătorie cu buzunarele pline cu pâine. Când l-a rugat în şoaptă şi cu lacrimi în ochi să-i
transmită profesorului Ulmu un bileţel – “E logodnicul meu!” – a întrebat-o doar ce număr
are.
I l-a spus.
Putea să reuşească. Putea şi să nu reuşească. Riscă.
Ştia că deţinuţii încă nu ajunseră să se cunoască prea bine unul pe celălalt, şi apoi,
chiar dacă descopereau că cineva de alături lipseşte sau răspunde la alt număr, nu vor pârî
nicidecum – aici funcţiona o lege dură a penitenciarului: nu trebuie să-ţi pese decât de viaţa ta
proprie.
Nu i-a fost greu să scoată din spălătorie o „uniformă” vărgată, să-i coase şi un număr,
să o îmbrace, să pătrundă mai înaintea coloanelor cu deţinuţi în zonă, să se posteze în
ascunzişul tainic, din care să pândească un moment pe aproape de sfârşitul zilei de lucru când
să iasă şi să se piardă în furnicarul de oameni, ca atunci când Mihai îi va prelua locul în stivă
să poată ea să răspundă în locul lui la cele două apeluri obligatorii, de la ieşirea din zonă şi la
intrarea în lagăr, să se furişeze de pe teritoriul penitenciarului în clădirea spălătoriei şi să
părăsească închisoarea odată cu femeile din schimbul ei.
Toate aceste elemente au fost gândite minuţios.
Când îl văzu pe Mihai dând târcoale stivei însemnate, fu convinsă că planul va reuşi.
Apelul era locul cel mai vulnerabil al oricărei evadări.
Numărul celor intraţi în zonă trebuia să coincidă cu numărul celor care o părăseau.
36
Când coloanele se aliniară câte cinci în şiruri lungi şi ofiţerul de serviciu a strigat:
− M1-315...,
Maria, cu capul plecat, cu boneta vărgată alunecată peste ochi, stând lângă alţi colegi
ai lui Ulmu, răspunse gutural:
− Prezent!
Pentru prima dată se întâlnise cu Mihai într-un singur nume, chiar dacă acesta nu era
decât un număr.
Ieşiră după asta din zonă, iar în curtea penitenciarului mai răspunse o dată la numărul
M1-315.
Când ceilalţi deţinuţi intrară în cantină, ea se strecură în spălătorie, unde lăsă costumul
ei de mascaradă şi-şi îmbrăcă hainele civile, ascunse cu grijă din timp într-un loc sigur. Apoi –
după ce-şi prezentă permisul – trecu dincolo de poarta închisorii.
La gazda din Zarianka îi lăsă bătrânei ultima monedă din cele cu care pornise la drum
şi, luându-şi rucsacul cu lucruri, se îndreptă către muntele Alalai.
Acolo o aştepta Mihai.
Trebuia să i se alăture cât mai curând, ca să poată fugi împreună cât mai departe de
acest loc blestemat.
Pentru că nu există pe lume lucru mai scump, mai sfânt şi mai fără de preţ ca
libertatea.
Acesta era cadoul pe care Maria Răzeşu ţinu să i-l facă profesorului ei drag de ziua
lui, în acel 4 august, când Mihai Ulmu împlinea 25 de ani.
37
Pe muntele Alalai
„Poate aşa l-a privit Dumnezeu pe primul om...”
André Malraux
Mihai Ulmu urmărea cu sufletul la gură, ascuns de întunericul grotei, cum salvatorul
lui urca poteca apropiindu-se tot mai mult de acel loc.
Inima bătea să-i spargă pieptul.
Când nu-i mai despărţeau decât câţiva paşi şi umbra căpăta contur tot mai pronunţat,
avu impresia că are trăsături cunoscute.
Se oprise în gura cavernei, într-o stare de şoc, recunoscând-o – dar ea să fie oare?! –
pe cea mai bună elevă a clasei lui de la Poiana.
− Tu?! se arătă consternat Mihai Ulmu.
Se aştepta la orice, numai nu la faptul ca izbăvitorul lui să fie o femeie.
O apucă zăpăcit de umeri şi-şi înfipse privirile în ochii mari, pe care lumina lunii îi
făcu şi mai scânteietori, cu atâta putere, încât Maria a trebuit să şi-i plece pe ai ei.
− Cine eşti?
− ...Răzeşu.
− Răzeşu?! se miră el şi mai mult. Şi ce cauţi aici?
− Am venit, îngână ea această frază ca pe o scuză, după a cărei rostire ca şi cum ar fi
fost pregătită să se retragă, v-am căutat... să vă întorc o datorie...
Şi introduse o mână în rucsacul pe care-l coborî de pe umeri.
− Ce datorie?
− Iată..., zise ea, fâstâcindu-se, şi scoase dintre lucruri o cărţulie.
− Ce-i asta?
− E cartea cu poeziile lui Eminescu, pe care am împrumutat-o şi am promis că am să
v-o întorc imediat.
− Şi?!
− Şi, iată, v-am adus-o..., rosti ea uşurat, cu datoria lucrului împlinit.
Această copilă, care traversase jumătate de glob pământesc, rosti acele cuvinte ca şi
cum făcuse un drum dintr-un capăt al satului ei în celălalt.
− Răzeşu, tu eşti nebună?! Cui îi mai arde acum de acest volumaş de poezii?! Tu-ţi dai
seama ce spui? Ce-i cu tine, fato?! Nu puteai să aştepţi până mă întorc?! Ca să mi-o dai
altădată sau niciodată?! Tu ştii la ce risc te-ai expus?!
Ea îl asculta descumpănită. Mihai Ulmu era şi mai descumpănit: a descoperit că nu
ştie să vorbească cu o tânără care nu poartă uniformă şcolărească. Semăna acum cu profesorul
de geografie, un bâlbâit care, atunci când vorbea, aveai impresia că aşeza cuvintele în frază cu
arătătorul:
− Tu pricepi?... Cum?... Nu! E imposibil să... De ce nu te-ai gândit ce faci?... Ce
rost a avut?...
−Vorbiţi cu mine de parcă v-aş mai fi elevă, îl atenţionă ea. Aflaţi că acum o lună eu
am absolvit şcoala...
38
Acum o lună?! Trecuse o lună, dar lui i se păruse că trecură ani de când s-a despărţit
de acea clasă şi de comuna Poiana. În acelaşi timp încăpăţânarea ei îl înduioşă. Un fior de
nelinişte îl scutură.
− Şi acum ce facem?
− Am aici o hartă, rosti ea calm şi mai vârî mâna o dată în rucsac. De strâmtoarea
Bering ne despart câteva sute de kilometri. Iar de acolo putem trece în Alaska.
− „Putem”?! Ai de gând să continui această nebunie şi să mergi şi tu spre Alaska?!
− Da, am de gând, aici vocea Mariei Răzeşu, cea care de o lună nu mai era elevă,
deveni atât de gravă, încât Mihai Ulmu nu se putu reţine să nu zâmbească uşor.
− Să mă certaţi după asta, dacă veţi găsi de cuviinţă. Dar până la ziuă n-a mai rămas
atât. Şi în curând cei din penitenciar o să înceapă să vă caute. Iar noi trebuie să reuşim să fim
departe. Cunosc un pic aceste locuri, le-am studiat pe lumină. Vom urca peretele muntelui
Alalai. Ne vor căuta mai puțin în această direcţie. Câinii nu vor putea urca pe aici. Ne vom
ţine de rădăcini şi de crengi şi vom ajunge sus. Vom coborî apoi de partea cealaltă a muntelui
şi vom înainta către nord-est.
Nu semăna deloc cu eleva lui, era o fiinţă matură, care ştie ce vrea, care nu pune nimic
la îndoială.
− Iar acum, ca să nu ne ia câinii urmele, să ne dăm încălţările cu tutun, zise şi scoase
din rucsac câteva ţigări, pe care le fărâmiţă între degete, lăsând conţinutul acestora să se
risipească peste încălţămintea lui şi a ei.
− Crezi că ajută?!
− Da!
Îndărătnicia fetei se ridica la loc ca iarba călcată. Ce rost mai avea s-o contrazică?!
I se părea copilăresc acest camuflaj împrumutat probabil din vreun roman cu spioni,
dar se resemnă şi execută.
− Ar fi bine să scăpaţi de aceste haine, care nu vă prind deloc, mai ordonă ea, scoţând
din rucsacul ei încăpător o cămaşă, un pulover gros şi o pereche de pantaloni bărbăteşti.
Maria se îngrijise de toate, pe toate le avuse în vedere.
− Iar acum să mergem, până asfinţeşte luna mai sunt câteva ore.
Ea porni înainte, pe poteca ce ducea către cer.
Deasupra atârna o lună rece, semănând cu o monedă uriaşă. Aerul curat, cu tărie de
alcool, îi pătrundea adânc în piept.
Trebuia să se grăbească şi să meargă pe urmele acestei copile pe care nici n-o cunoştea
prea bine. Ce căuta ea tocmai aici? Cum a ajuns? Cum l-a găsit? Ce o mobilizase pe această
adolescentă abia scăpată de pe băncile şcolii?! Era o taină mai presus de înţelegerea lui.
Durerile provocate de pietre, de mărăcinii care îi zgâriau mâinile şi faţa, vântul rece ce
cobora din înalturi, eforturile pe care trebuia să le depună şi pe care le resimţea în tot corpul, îl
făceau să se convingă tot mai clar că ceea ce trăieşte el în aceste clipe nu e un vis din care s-ar
fi temut să se trezească, ci o realitate, cu care încerca tot mai mult să se obişnuiască.
− Apropo, zise ea, când ajunse la jumătate de munte şi la picioarele lor se aşternuse o
vale întinsă, presărată cu argint de lună, vă felicit cu ocazia zilei dumneavoastră de naştere!
Şi-i întinse o floare banală, de fâneaţă.
− Mulţumesc, răspunse Mihai, mirosind-o cu nesaţ. E cel mai minunat cadou pe care
l-am avut vreodată de ziua mea.
39
Primul sărut
„Eu m-am născut ca să iubesc, nu să urăsc.”
Sofocle
Când ajunseră sus pe munte, pe un platou neted ca o scenă, luna asfinţi. Întunericul se
făcu deplin. Era o beznă luminată de miriade de stele, care scăpărau reci şi îndepărtate.
Cosmicul orologiu determina alte timpuri, în măsurătoarea lui vieţile celor doi fugari
durând fracţiuni de secundă. Dar ele, acele fracţiuni de secundă, le fuseseră dăruite şi ei le
trăiau cu disperare: vieţile lor de oameni.
− Să ne odihnim, până se face zi, propuse Mihai.
Se opriră lângă un cedru bătrân.
Maria îşi aşeză creştetul pe rucsac, Mihai îşi puse pumnii sub cap, cum o făcea în
penitenciar şi, obosiţi, adormiră imediat.
Când Mihai Ulmu se trezi, soarele era pe zare: răsărea liber şi rotund-rotund ca-n
copilăria sa.
Atunci o descoperi pe Maria, dormind la câţiva paşi de el, şi parcă se temu să mai
respire, pentru ca să n-o trezească.
O privi îndelung şi, pe măsură ce lumina îi cuprindea chipul, o vedea tot mai desluşit;
la un moment dat Mihai se înspăimântă ca un om brusc deşteptat din somn.
Nu, îşi zise, e imposibil, e cu neputinţă, nu poate fi.
Nu-i venea să creadă.
Atunci deschise şi ea ochii şi un zâmbet complice îi înflori pe buze:
− Bună dimineaţa!
Dar, în loc să răspundă, Mihai se fâstâci şi o întrebă, mai mult pentru sine, parcă
pentru a se convinge că nu se înşală, prosteşte, cum şi-a calificat chiar dânsul gestul ceva mai
târziu:
− Cum te cheamă?
Îi fusese profesor un an întreg, dar nu era sigur că ştia cum o cheamă.
− ...Maria.
− De ce Maria?!
− Pentru că aşa o cheamă pe mama mea şi aşa a chemat-o şi pe mama ei, ca şi pe
bunica, străbunica şi răs-străbunica ei. Şi tot aşa, de vreo două mii de ani femeile din neamul
nostru au purtat acest nume.
Ma-ri-a! repetă în gând Mihai, convins că aude acest nume pentru prima dată. Ce
nume neobişnuit! Ce nume frumos! se minuna el.
− Cum pe mama o cheamă ca şi pe mine, mai adăugă ea, satul, ca să ne deosebească,
mie mi-a spus mereu Maria cea Mică, precum sfintei care se serbează la început de toamnă.
Iar mamei − Maria cea Mare.
Dar şi această copilă seamănă cu o sfântă, în naivitatea ei, şi-a spus Mihai.
− Trebuie să mergem, a zis Maria şi s-a ridicat imediat în picioare, aşezându-şi
rucsacul pe umeri.
− Unde?
40
− La Poiana. Numai că drumul cel mai scurt spre Poiana trece prin Alaska. Doar
pământul e rotund, nu?! Ne-aţi spus-o chiar dumneavoastră la una dintre lecţii.
− Asta aşa e. Dar pe unde o fi Alaska ceea?
− E într-acolo, arătă ea spre soare-răsare, hotărâtă. Trebuie să fie într-acolo.
− Şi cum trecem dincolo?
– Furăm o barcă, înjghebăm o plută. Ne trec contrabandiștii eschimoşi cu pirogile
lor. Sau traversăm marea cu un aisberg. Numai dacă nu suferiţi de rău de mare. Strâmtoarea
are doar câteva zeci de kilometri. La urma urmei, o trecem înot. Eu sunt o înotătoare bună.
Ştiţi să înotaţi?
Mihai ştia să înoate.
− Da! îi răspunse, deşi mai cunoştea că nici un înotător din lume n-a parcurs încă
distanţa ce despărţea cele două continente. Vor fi dânşii primii.
Dar Maria Răzeşu mai avea o soluţie de rezervă:
− Dacă întârziem mai mult, s-ar putea să găsim strâmtoarea Bering îngheţată, iar
atunci o vom trece pe punte de gheaţă...
Ceea ce-l fascina cel mai mult era siguranţa cu care-i vorbea.
− Şi dacă nu reuşim?
− Cum să nu reuşim?! E posibil oare să nu reuşim?! Gândiţi-vă ce spuneţi!
Înaintau împleticindu-se în lanurile de iarbă înaltă şi deasă.
Râurile îşi pierdeau apele, ogoindu-şi-le, în luncile verzi.
Pinii creşteau unul în altul, deşi ca peria.
Se opreau din când în când să asculte liniştea.
Susurul taigalei se identifica pentru ei cu susurul libertăţii.
Coborau de pe unele creste de munte, ca să urce pe altele, traversau râuri reci, ca să
ajungă de pe un mal pe celălalt, înaintau prin desişuri în care nu călcase până atunci picior de
om şi-şi vorbeau întruna de parcă erau numai ei în toată taigaua.
− Niciodată n-am văzut munţi mai frumoşi, spunea ea, ca şi cum satul în care se
născuse era situat între alţi munţi, rostindu-şi cele mai simple cuvinte nu numai cu vocea, ci,
se părea, cu toată fiinţa, de parcă acestea ar fi echivalat cu o nesfârşită declaraţie de dragoste.
Nu, nu se putea înşela. N-o mai văzuse până atunci niciodată. N-o mai întâlnise. Nu-i
vorbise nicicând. N-o auzise. O vedea pentru prima oară. Dar era Ea... Ea, femeia pe care o
visase mereu, pe care o aşteptase şi o căutase în fiecare clipă a vieţii lui. Semăna leit cu fata
din gândurile sale, din reveriile sale, din cărţile sale.
E imposibil să o mai fi întâlnit, să o mai fi văzut şi să n-o fi recunoscut, îşi zicea.
Era eleva lui. Încercă să şi-o amintească la ore, în clasă, prin şcoală. Dar zadarnic. Nu-şi
aminti nimic, niciun detaliu, oricât de nesemnificativ. Să fi trecut pe lângă ea, fără s-o vadă, fără
s-o observe?!
I-ar fi recunoscut numaidecât zâmbetul ei luminos, pletele negre ca noaptea, care-i
flutură încontinuu chiar şi atunci când nu bate vântul, i-ar fi remarcat ochii cereşti, vocea ei
catifelată, mersul ei uşor, mai degrabă de dans, aerul calm şi senin, care-o deosebesc de toate
femeile lumii.
... La un moment dat bolta se întunecă brusc.
Norii coboară jos de tot. Cei doi aleargă printre nori. Calcă pe nori.
Dar, mai înainte de a răpăi primii stropi, răsare chiar în faţa lor un stejar bătrân, cu o
scorbură uriaşă, cât o tindă.
41
De aceştia sunt mulţi prin toată Siberia răsăriteană. Arbori care numără sute, poate chiar
mii de ani, măcinaţi de geruri, de vânturi şi ploi, în care timpul a scobit uluce aşezate în
picioare.
Localnicii le zic stejari scorburoşi.
Maria o zbugheşte înăuntru.
Încape perfect.
Mihai Ulmu rămâne în ploaie.
Maria îl strigă:
− Dom’ profesor, veniţi aici!
Dar loc, se părea, e prea puţin pentru doi.
Maria insistă:
− Dom’ profesor. O să vă mureze!
Mihai îşi face şi el loc în scorbură, lângă Maria.
Afară toarnă cu găleata.
Iar ei stau lipiţi unul de celălalt, ca într-o ladă verticală, îşi sorb unul altuia respiraţiile,
inimile le bat atât de aproape, încât parcă şi-ar potrivi şi ritmurile, al uneia după cel al
celeilalte, mâinile se caută, deşi se tem să se atingă...
Privirea i se opreşte involuntar la despicătura dintre sânii ei albi, rotunzi şi încorsetaţi,
care continuă undeva sub rochia simplă din cit.
Apoi zăboveşte îndelung pe chipul ei, se scufundă în ochii mari, îi mângâie buzele,
fruntea, părul...
Înaltă şi zveltă, cu ochi verzi-albăstrui ca cerul de peste brazi, ce au irizări de boltă
amestecată cu pădurea, cu sprâncenele parcă mereu arcuite a mirare, cu gene lungi de iarbă
moale şi dinţi albi ca de fildeş, cu ten de lapte – să fie ea, femeia din vise, aici, atât de
aproape?!
De unde o fi apărut această minune?! Mlădioasă, ca o răchită care se hârjoneşte cu vântul,
zvânturată ca o căprioară; cu pielea ca o chiparoasă; gingaşă ca o floare-de-colţ crescută pe
crestele munților...
Parcă abia atunci o văzu. Totul e în ea desăvârşit: şi trupul ei graţios, şi umerii, şi
pieptul, şi zâmbetul, şi buzele, şi ochii, şi pieptănătura, şi rochia ei sobră, şi bluza în care,
probabil, o mai văzuse îmbrăcată la lecţii.
Nu-i poate găsi niciun cusur, afară de acela poate că e prea puţin conştientă de
farmecul şi de frumuseţea ei, pe care s-a străduit, cât s-a aflat în şcoală, să şi le ascundă,
pentru ca el, Mihai Ulmu, să nu le vadă, să nu le observe, să nu le remarce.
O priveşte cu uimire şi cu un fel de curiozitate, fără a se satura să o admire, cu braţele
lăsate în jos, ca şi cum, dacă ar atinge-o, ea ar putea să se topească în aerul răşinos al ploii sau
să dispară cu totul în tulpina acelui stejar multisecular.
Nu, nu se poate înşela: e Femeia pe care o căutase atât, dar care îl găsise ea.
O recunoscuse.
Mirându-se de ceea ce simte, gândindu-se la acea fiinţă predestinată, pierzându-se în
ochii ei mari şi atât de senini, îi mai pune în această zi o întrebare lipsită de noimă:
− Tu... Tu eşti?
− Eu sunt! îi răspunde dânsa.
− Tu eşti aceea?! vrea să precizeze Mihai.
− Eu sunt aceea, rosteşte Maria cu siguranţă în voce.
42
Şi atunci mâinile lor se întâlniră. Respiraţiile li se confundară. Ca şi bătăile de inimă.
Şi buzele lui Mihai se atinseră de buzele ei. Obrajii Mariei se aprinseră de parcă se aflau în
preajma unui jăratic puternic.
Pădurea luă foc. Şi ploaia se umplu dintr-odată de aburi deşi.
Mihai şi Maria deveniră un singur suflet şi o singură inimă, un tot întreg alcătuit din
două jumătăţi perfecte topite într-o sărutare.
Şi unul devenise, în acelaşi timp, şi celălalt.
Fiinţele lor se amestecară: el era ea, ea era el, iar lumea erau ei.
Maria fremăta lipită de el, fără cuvinte, ca o torţă care creşte-n lumină.
Mihai o sărută setos şi ea se lăsă sărutată, râzând cutremurată, iar de la tremurul
râsului ei tânăr se împrăştiau norii şi soarele îşi făcea loc în înalturi, arborii, râurile şi ierburile
din preajmă murmurând, vălurându-se şi ele parcă mai altfel decât cu o clipită în urmă.
Toate cele din jur – taiga, cer, stejar, scorbură, nori, soare, stâncă, ape, văi, creste –
dispăruseră parcă. Şi doar ei doi mai rămăseseră pe lume, contopiţi într-un singur sărut.
43
Nuntă în taiga
„Mie mi se pare că oamenii nu simt deloc puterea iubirii, pentru că, dacă
ar simţi-o, i-ar ridica cele mai mari temple şi altare şi i-ar aduce jertfele
cele mai mari.”
Plato
Aerul de după ploaie e proaspăt ca laptele din doniţa de acasă.
Soarele e-n zenit. Razele lui ard nemilos. Roua sfârâie pe frunze şi pe ierburi,
transformându-se în aburi care urcă spre nori.
Când ating crengile, mărgelele de apă se risipesc de sus. Maria râde cu capul dat pe
spate când roua îi udă faţa, admiră cu o bucurie copilăroasă, transformată în cuvinte cerul
străveziu ca apa unui râu de munte, arborii moleşiţi de respiraţia veştedă a sfârşitului verii,
soarele care se strecoară de sus căutându-i prin acele coniferelor.
Au umplut, se pare, taigaua toată cu râsul dragostei lor. Cât de puţin îi trebuie unui om
pentru a fi fericit, se gândeşte Mihai. Câteodată acesta nu are nevoie decât de un alt om şi
întreg universul e întruchipat de acel celălalt.
Femeia ideală... ajunsese să creadă că aceasta nu există decât în cărţi şi încetase să o
mai caute. I se mai sugerase că ea nu poate fi întruchipată într-o singură fiinţă, fiind risipită în
toate femeile.
Şi acum o găsi.
− Eşti cea mai frumoasă femeie din univers, îi şopteşte el printre săruturi.
Dintr-odată, Maria se desprinde cu un zâmbet neterminat din îmbrăţişarea lui Mihai
Ulmu.
Se apropie de rucsacul ei şi caută ceva în el. Scoate o faţă de masă albă cu horboţică
spumoasă, cusută cu flori multicolore, pe care o aşterne pe iarba înrourată, pune apoi pe ea
prune, pere, caise şi porumbele uscate, nuci, mere, struguri, alune-de-pământ, nişte felii de
slană şi bucăţi de brânză, un colac împletit în opt, un fir de busuioc, considerat aducător de
noroc. Pe acestea le purtă cu dânsa tocmai de la Poiana prin toată partea de est a Europei şi
de-a lungul Asiei întregi, pentru această clipă anume, poate cea mai importantă din viaţa ei.
Într-un colţ, Maria aşază o sticlă de trei sferturi cu o băutură străvezie, ocrotită de-un dop de
lemn, şi două păhăruţe.
− Ce ai aici?! întreabă curios Mihai, cu acea blândă, jovială ironie, cu un imperceptibil
surâs în colţul buzelor, propriu doar lui.
− E ţuică din prunul nostru... Pentru că, mă gândisem încă la Poiana, ce fel de nuntă
fără de strop de tărie?! zice ea şi pleacă fruntea în jos.
Uimirea lui Mihai creşte ca o coloană de mercur.
− Nuntă?! Nunta cui?!
Iar Maria se arătă şi mai mirată de întrebarea lui Mihai.
− Cum, nunta cui?! Nunta noastră. La noi în sat există o rămăşiţă de obicei care ţine
de mii de ani: cele care aleg sunt fetele. Cu precizarea necesară, mai adăugă Maria, că fetele
noastre fură numai bărbaţi care le iubesc. Credeţi că aş fi făcut eu acest drum lung dacă nu vă
alegeam să fiţi ursitul meu?!
Zice, apoi, fără să aştepte replica lui Mihai, adaugă grav:
44
− Am venit, Mihai Ulmu, să vă cer de soţ.
Mihai înmărmureşte. Nu ştie ce să zică. Nu s-a gândit că s-ar fi putut vreodată ca
cineva, o femeie, să-l aleagă pe el, iar dânsul să nu aibă la îndemână decât un singur răspuns,
iar acela să fie „Da!!!!!!!”
− Şi eu?! încercă Mihai să păstreze aparenţa serioasă a momentului.
− Credeţi că dacă ştiam că n-o să mă iubiţi, ajungeam până aici, vă căutam, vă găseam, ca
să-mi spuneţi: „Caută-ţi de drum, copilă-hăi!” sau ceva asemănător?!
Fata, se vede, se pregătise îndelung de ceea ce se desfăşura acum: o lună-două, dar
poate că toată viaţa. Ea ştiuse de acolo, din Basarabia, de clipa aceasta, de fuga lor, de poiana cu
stejari scorburoşi, de masa nunţii lor şi le puse la cale pe toate cu minuţiozitate.
Maria devine, brusc, plină de o solemnitate naivă şi repetă întrebarea:
− Mihai Ulmu, vreţi să fiţi soţul meu?!
− Propunerea ta m-a luat prin surprindere...
– Discursurile le ţinem mai apoi. Răspundeţi la întrebare!
Maria priveşte în ochii lui ca într-o fântână fără fund. Fiorul care simte că o străbate
precum un curent electric o face şi mai frumoasă. Doar pleoapele îi clipocesc în zbateri de
aripi. Mihai se umple de importanţa clipei şi zice:
− Păi... Da! Desigur...
− Şi acum întrebaţi-mă dumneavoastră.
− Ce?!
− Dacă vreau să fiu soţia dumneavoastră.
− Maria, vrei să fii soţia mea?!
− Da! rosteşte ea, apoi, ca să fie sigură că Mihai auzi răspunsul, îl repetă în şoaptă: −
Da!
− Iar acum să facem schimb de verighete.
− De unde aici verighete?!
− Iată..., şi Maria desface palma, în care se află două inele împletite din fire de iarbă,
îl pune pe unul, în timp ce-l priveşte în ochi, pe degetul inelar al lui Mihai, lăsându-l pe acesta
să-i pună, la rându-i, celălalt inel.
− Ele ne vor uni pe vecie. Inelele noastre de cununie, accentuează Maria, adăugând:
− Aşa-i obiceiul la nunţile noastre. De ce l-am neglija tocmai noi?! Sunt împletite din
fire de iarbă din chiar această poiană...
− Când ai reuşit să le faci?!
− Când te-ai urcat sus pe stâncă să afli dincotro bat vânturile... Atunci am ştiut că azi
voi deveni soţia ta...
− „...Nedespărţiţi în viaţă, ca şi în moarte...”, mai rosteşte Maria o frază la al cărei
conţinut se gândise de când se ţinea minte. Iar acum să ne dăm sărutul de soţ şi soţie.
Mihai o cuprinse sărutându-i buzele moi şi fierbinţi.
Apoi Maria scoate dopul de la sticla jilăvită şi toarnă ceva într-un păhăruţ,
îngenunchează în faţa lui Mihai şi i-l transmite, sărutându-i dreapta.
„Ce obiceiuri barbare!”, gândeşte Mihai.
− Să ne urăm casă de piatră! Să ne întâlnim, ca să nu ne mai despărţim niciodată, în
copiii noştri! spune Maria, după ce-şi toarnă un fir de licoare şi în paharul ei.
Mihai Ulmu sorbi din agheasma însoţirii lor. Nu i-a plăcut niciodată să bea. Dar
ritualul trebuia îndeplinit până în cele mai mici amănunte. Cu atât mai mult că de astă dată
licoarea i s-a părut divină. A simțit în ea concentrată aroma livezilor, tăria brumelor, flacăra
bolţilor...
45
Maria mai mult sărută marginea paharului şi-l lăsă deoparte. Ochii ei se aburiră un pic,
dar ea îşi stăpâni lacrimile, lacrimi de bucurie, simţind cum acestea se rostogoleau pe
dinlăuntrul fiinţei ei, pe rând, una câte una, ca să nu le vadă stânca, să nu le vadă cerul, să nu le
vadă Mihai.
Gustară din ofrandele basarabene, purtate de Maria prin trenuri, pe vapoare, în
camioane, prin oraşe, prin munţi, peste albii de râuri, dar şi din alte bucate de care făcu rost la
Zarianka – pentru cel mai înălţător moment al vieţii lor.
− Maria! rosti Mihai, acum, că suntem soţ şi soţie te-aş ruga să-mi zici „tu”, ca să nu
mai punem şi noi alte distanţe între mine şi tine.
− Mulţumesc! îngăimă Maria şi surâse recunoscător. De multe ori vorbeam în gând cu
dumneavoastră... cu tine..., precum cu un prieten, iar unui prieten nu-i spui niciodată
„Dumneavoastră”. Cum nici lui Dumnezeu, când i te adresezi, nu-i zici „Dumneavoastră”. Cu
atât mai mult unui om iubit...
Mihai simţea cum ea pătrunde în el prin toţi porii. Înţelese că până acum nu iubi
niciodată cu adevărat. Ca şi cum o aşteptase pe ea: să crească?! să-l găsească?! să o
descopere?!
Şi-o amintea vag, firavă şi zvăpăiată, mai mult râzând cu ochii decât cu gura, schiţând
un zâmbet abia perceptibil de fiecare dată când răspundea tema ori era scoasă în faţa clasei.
Subţire în boi şi iute în mişcări, când nu era în câmp sau la biserică, mai ales iarna, o găsea în
biblioteca satului, situată în căminul cultural, citind cărţile, cum i-a mărturisit odată,
delaolaltă. Activă la diverse manifestări, şcolăriţă isteaţă, prima la învăţătură, mereu posesoare
a “Premiului întâi cu cunună”, emana tinereţe, curiozitate şi energie. Dar o uită de cum părăsi
Poiana. Nu şi-o amintea acum decât cu greu.
− Mi-i dragă Siberia, ea mi-a adus noroc, îi mărturisi la un moment dat Mihai. Ea m-a
ajutat să te cunosc.
Obrajii Mariei s-au aprins imediat, atunci i-a luat mâna dreaptă, aspră şi plină de
bătături, între palmele ei subţiri cu degete străvezii şi i-a pus-o pe creştet, ca pentru
blagoslovire, apoi a început să îngâne ceva ce semăna cu un cântec fără cuvinte, un cântec
vesel şi trist în acelaşi timp, cu urcuşuri şi coborâşuri, ce-l învăluia mai degrabă cu mireasma
decât cu sunetele lui, pe care Maria şi-l cânta parcă sieşi, din care Mihai distinse şi cuvinte:
Ia-ţi, mireasă, ziua bună
De la tată, de la mumă,
De la fraţi, de la surori,
De la grădina cu flori...
Stelele din înalturi prinseră se explodeze, una câte una, ba într-un colţ al cerului, ba în
altul, bolta coborî în poiana nunţii lor, vântul care sărutase cu câteva ore în urmă crestele
oceanului celui mare se domoli şi el, cu sentimentul că asistă la una din clipele de taină ale
oamenilor acestei planete zbuciumate.
Apoi Maria tăcu. Mihai îi auzi bătăile inimii. Ochii ei erau umezi, gura părea arsă,
fruntea îi era senină, vocea avea ceva din murmurul valurilor amestecat cu freamătul
ierburilor.
− E cântecul cu care de mii de ani fetele din satele noastre se despart de casa părinţilor
lor. După acest cântec alesul inimii îi va fi totul: tată şi mamă, frate şi soră, prieten şi coleg.
Fără el m-aş mai fi crezut fată în casa părinţilor mei. După el însă sunt datoare să te urmez pe
tine, până în clipa morţii...
Mihai îşi rezemă fruntea de fruntea ei şi zise:
− Iartă-mă, Maria!
46
− Pentru ce îmi ceri iertare?! Eu ar trebui să-ţi cer iertare, pentru că eram îndrăgostite
de tine toate fetele din clasă, dar numai eu am îndrăznit să te caut prin toată Siberia.
− Sunt supărat pe mine, dar şi pe Dumnezeu, care nu s-a grăbit să-mi sugereze: „Iată-ţi
femeia pentru care te-am dat pe pământ”. Puteam să nu te întâlnesc niciodată. Să mor fără a te
fi cunoscut vreodată. Şi viaţa mea n-ar fi avut atunci niciun sens. Începând cu această clipă
însă, ea capătă un rost suprem. Te rog să mă ierţi că nu te-am remarcat la Poiana...
– Nici n-ai fi putut-o face. M-ai fi remarcat doar dacă mă găseai în una dintre cărţile
tale... Dar eram prea vie ca să mă ascund în vreuna dintre ele... Şi-apoi de ce m-aş fi grăbit, când
această poiană ne aştepta încă de pe atunci?!
Rămaseră în acea noapte în poiana nunţii lor.
Sub o streaşină de stâncă, Ulmu adună multă iarbă ruptă, frunze de ienupăr, de trifoi,
flori de gălbioare, de romaniţă, de căline şi făcu un pat de nuntă.
Când acesta fu gata, păşi pe el şi îngenunche mai întâi, ca într-un sanctuar. Apoi o
trase după el şi pe Maria.
Fata se lipi de bărbatul iubit, ca într-o înălţare. Carnea ei îmbobocită îl încălzi. Mihai îi
simţi sânii împietroşaţi de dor frigându-i pieptul. Aburul buzelor ei îl învălui dintr-odată. El o
sărută flămând, ca după un îndelung post. Îi sărută gura, obrajii, fruntea, ochii, lacrima.
„Plângi?!” „Da.” „De ce?” „Pentru că sunt cea mai fericită femeie de pe pământ.”
În acea noapte cerul era spuzit de stele ca niciodată. Dormiră pe acel covor de frunze
şi flori – pentru prima oară în ultimele câteva luni – somn liniştit.
***
Aceea fusese noaptea nunţii părinţilor mei.
47
Singurătate în doi
„Ca pecete pe sânul tău mă porţi,
poartă-mă ca brăţea la mâna ta.
Că iubirea ca moartea e de tare
Şi ca iadu-i de grozavă ardoarea.
Săgeţile ei sunt săgeţi de foc,
Şi flacăra ei ca fulgerul din cer.”
Cântarea Cântărilor
Se trezesc cu primele raze ale dimineţii.
Soarele sparge norii cu mii de raze.
Îşi zâmbesc parcă nu s-au văzut de-o veşnicie.
Iată şi câţiva “vornicei” la nunta lor.
− Tuc-tuc-tuc, se aude o pasăre chiar în cedrul lângă care înnoptaseră.
– E cocoşul-de-munte, zice Mihai. Îşi cheamă iubita.
Acesta bate din aripile lui scurte, îşi înfoaie penetul sur stropit cu vopsea albă şi cu
reflexe violete, întoarce capul mic ba într-o parte, ba în cealaltă, desface ciocul puţin curbat şi
scoate din guşa umflată un sunet de toacă de mănăstire, care cheamă la liturghie:
− Tuc-tuc-tuc!
E declaraţia de dragoste a gotcanului, cum i se mai zice cocoşului-de-munte, cântecul
cu care-şi cheamă găinuşa.
Dar ea se lasă aşteptată.
− Tuc-tuc-tuc! încearcă să-l imite Mihai, cu mâinile puse pâlnie la gură.
Imediat dintre brazi apare fâlfâind greoi din aripi şi femela, aşezându-se pe o creangă
de alături.
− Tu ai fost mai convingător, râde Maria.
Apoi cele două păsări se găsesc şi phrr-phrr! îşi iau zborul dispărând în desiş.
După ce îmbucară din merindele pe care le mai conţinea rucsacul Mariei, pornesc la
drum către zarea înseninată.
Au cale lungă, dar ei nu se grăbesc. Parcă ar avea toată veşnicia în faţă. O iau pe de-a
dreptul, peste culmile împădurite.
Cu cât înaintează către răsărit, văile se fac mai adânci şi munţii se profilează mai
înalţi.
Copaci tineri cresc subţiri până către Dumnezeu, alături de alţii cu totul putrezi, care
abia se mai ţin sau zac răsturnaţi, peste care trebuie să sari ori sub care urmează să te strecori
ca să poţi trece.
E o pădure sălbatică, lăsată să crească în voia ei de la facerea lumii, rărită pe alocuri
doar de incendiile provocate de fulgere, cu desişuri în care, de cum intri, se face întuneric;
cedri cu foioase uscate, din alţi ani, păstrându-şi-le lângă cele verzi, brazi sonori care cresc pe
înălţimi cu rădăcinile înfipte în cer, văi pline cu ienupăr ca nişte saltele verzi – taigaua este în
întregime a lor.
Sunt tineri şi îndrăgostiţi, şi, ca lumea să fie împlinită, nu au nevoie să fie decât ei doi.
48
Sunt rezistenţi pentru că sunt împreună, sunt puternici pentru că se iubesc, sunt fericiţi
pentru că s-au regăsit.
Se strâng în braţe şi-şi spun cuvinte, frânturi de vers, noime fără sens, ignorând lumea
cealaltă din afara şoaptelor lor. Se ţin de mână, ca şi cum s-ar teme să nu se piardă unul de
celălalt.
– Ştiam că o să mă iubeşti, continuă Maria. Că această clipă nu putea să nu vină.
− De unde atâta siguranţă?
− Când eram adolescentă, m-am aruncat în Nistru de pe o stâncă, fiind convinsă că am
să înot dintr-odată, şi m-am descurcat. Au mai fost şi alte ocazii când mi-am pus la încercare
destinul.
Maria ţine fruntea puţin înclinată, ca şi cum s-ar fi aflat în biserică, la spovedanie.
− Viaţa mea de până a te cunoaşte a fost ca apa care trece prin sită, n-am reţinut nimic
din ea, decât ceea ce avea vreo legătură cu tine. M-am născut cu adevărat în prima zi de
şcoală din clasa a douăsprezecea, când ai venit în şcoala noastră. Eram copilă, aveam vreo 12-
13 ani, când te visasem pentru prima dată. Te văzusem în vis, cu mult mai înainte de-a te fi văzut
aievea. Şi când te-am revăzut acolo în pragul şcolii – înalt, cu ochii negri, cu păr răvăşit peste umeri
–, te-am recunoscut îndată... Îmi iubeam părinţii mai presus de viaţa mea. Dar în ziua aceea mi-am
zis: el e bărbatul pentru care m-aş duce şi la capătul lumii.
Aici Maria tăcu, apoi continuă cu o dârzenie în priviri:
− Iată şi motivul pentru care mă aflu aici.
− De ce nu mi-ai spus?
− Pentru că n-aş fi ştiut ce să-ţi spun.
− ...
− E atât de greu să înveţi să vorbeşti. Dar şi mai greu e să înveţi să taci. Taci, taci, taci!
îmi ziceam când voiam să spun cuiva ce simt, ce gândesc, ce trăiesc. Cine te va înţelege, cine
te va crede, cine va şti cu adevărat ce eşti, afară de tine?! Am vrut să-ţi scriu, de la acel întâi
septembrie, dacă n-aş fi ştiut că mă umplu de ridicol. Ne întâlneam câteodată pe coridoarele
şcolii sau pe uliţele satului şi te surprindeam uitându-te la mine ca printr-un geam aburit de
sticlă. Parcă nu eram acolo. „Iată-mă-s!”, voiam să strig. – „Eu sunt aici, lângă tine. Ursita ta.
Femeia vieţii tale.” Dar eram sigură că n-ai să mă auzi.
− Ştiai tu atunci că eu îţi sunt predestinat?
− Da! Ştiam că totul urmează să se întâmple de la sine. Că nu trebuie să forţez nimic.
Doar să aştept, să aştept, să aştept. Mă străduiam să-mi înăbuş sentimentele. Dar era de ajuns
să te văd la şcoală, să-mi apari brusc în faţă pe culoar, să te zăresc în sat, să te aud vorbind şi
iarăşi începea să-mi bată inima cu putere, şi iarăşi nu dormeam, şi iarăşi nu înţelegeam ce-i cu
mine, de ce mă atrage fatal o fiinţă, un bărbat care trece pe lângă mine fără să mă observe, de
ce mă gândesc mereu-mereu-mereu la cineva care nu s-a gândit în viaţa lui măcar o singură
clipă la mine. Şi-atunci mi-am zis: să rabd. Să rabd şi să aştept. Pentru că ştiam că va veni o zi
când te vei opri în dreptul meu, te vei uita lung la mine şi mă vei întreba, mirat: „Tu eşti?!” Iar
eu voi da afirmativ din cap. Mai ştiam că va sosi o clipă, clipa noastră, când vom bea din
aceeaşi licoare, după obicei, unindu-ne în viaţă şi în moarte. Iat-o ziua aceea!
„Cum se putea să mă uit la tine de atâtea ori şi să nu te fi văzut?!” îşi reproşa în
gând Mihai. „Eram şi surd, şi orb, şi zevzec?!”
În timp ce străbat munţi, în timp ce trec vaduri de râuri, în timp ce culeg pomuşoare
din tufişuri, în timp ce fac opriri scurte ca să-şi tragă sufletul, Maria îşi confesează
sentimentele, ca unui duhovnic:
− De multe ori treceam pe lângă casa unde stăteai. Când ajungeam în dreptul ei,
încetineam pasul fără voia mea, dornică să ghicesc ce se întâmplă după ferestrele ei cu
49
perdele, ce faci, ce gândeşti. Mi te închipuiam că stai mereu între cărţi. Când ştiam că lucrarea
mea din caiet va trece prin mâinile tale, aceeaşi pagină o transcriam de zeci de ori. Dar...
totuna nu observai dincolo de scrisul caligrafic şi altceva.
„Fata asta, se gândi Mihai, mă cunoaşte mai bine decât mi-aş fi închipuit că o poate
face cineva. Ea ţine minte toate banalităţile pe care le-am rostit, fraze de care am uitat,
evenimente cărora nu le-am acordat nicio atenţie.”
– Apoi când mi-ai împrumutat pentru câteva zile cărţulia cu poemele lui Eminescu, o
purtam cu mine ca pe una de rugăciuni, cu o frunză pusă între file, o deschideam seara şi spuneam
cu voce tare cuvinte din ea, ca şi cum citeam scrisorile pe care le aşteptam de-o viaţă, iar când mă
culcam, o puneam sub pernă, să visez poezii... Ea era sacră pentru mine, pentru că o atinseseși tu,
pentru că o ținuseși în mâini, pentru că-ţi era dragă... Cuvintele ei au fost cele dintâi care ne-au
cununat...
− Şi ce-ai putut tu găsi în acea cărţulie? o întrebă Mihai, curios.
− Am găsit în ea toată viaţa mea.
„Iată că n-o cunosc deloc pe această copilă.” Se uită la ea tot mai mirat să o descopere.
− M-am pregătit să fiu fericită pentru ziua când voi absolvi şcoala. Până atunci parcă
mi-era interzis să mă gândesc la fericire. Nimic nu m-ar fi putut împiedica la serata de
absolvire să-ţi spun ce ştiu despre noi. Ştiam că aş fi putut să-ţi fiu pereche. Egală în toate.
Dar au venit soldaţii aceia şi te-au răpit, la un pas de a te anunţa printr-o scrisoare că eu,
Maria Răzeşu din Poiana, îţi sunt femeia hărăzită. Soarta m-a lovit cel mai rău când mă
aşteptam cel mai puţin.
Vorbeşte gâtuită de emoţie:
− Aş fi putut să te aştept până te întorceai. Dar m-am temut că n-am să pot rezista.
Locotenentul care venise după tine mi-a spus că va trebui să te aştept 25 de ani. Dar atunci nu
m-ai fi recunoscut, poate. Când ai plecat în acel camion cu soldaţi, m-am dus la biserică şi m-
am rugat la Maica Domnului să nu mor până nu-ţi vorbesc. Şi acolo, de la un tremur de licăr
de lumânare, am înţeles că trebuie să te caut. Am mers către tine, parcurgând un drum lung.
Nu mi-a fost uşor. Dar aveam în mine suficient curaj. În viaţă câteodată, ca să fii fericită,
trebuie să ai curajul de a fi fericită...
Soarele arde necruţător, aburi deşi − parcă ar ploua dinspre pământ spre cer − urcă
dinspre taiga.
Hermine trec, nepăsătoare, chiar pe alături. Nu se tem de om. Nu ştiu că acesta le-ar
putea face şi rău. De pe ramuri se uită curioşi la ei cârduri de gotcani. Potârnichi se încâlcesc
prin iarba crudă. Jderi se rostogolesc pe lângă ei. Vulpi argintii se feresc pe sub copaci
prăvăliţi. E un adevărat paradis al vânătorilor.
Dar şi al pescarilor.
La un pârâu de munte, Mihai răstoarnă un bolovan şi pe dată de sub el zbughesc în
toate părţile zeci de peşti de râu. Prinde câţiva cu mâna şi-i coace pe tăciunii unui foc.
În timpul acelui popas, zăresc mai jos pe o vale adâncă un cerb cu nişte coarne uriaşe,
parcă poartă un pom scuturat de frunze pe frunte, care începe să boncăluiască. Chemarea lui
umple taigaua. Imediat îi răspunde cu muget puternic un alt cerb. Nu peste mult timp apare şi
acesta din desişurile de răşinoase, cu coarne la fel de mari, pe care le ţine mândru orientate
către bolţi, din când în când aplecându-şi-le, ca să nu le agaţe în ramuri. Acesta e însoţit de o
ciută, zveltă şi aeriană.
Masculii se opresc faţă în faţă, scormonind pământul cu picioarele şi fornăind
puternic. Apoi brusc se aruncă unul asupra celuilalt, lovindu-se cu coarnele, care în lumina
soarelui par că împrăştie scântei pe jos, ca nişte aparate ce sudează. După câteva izbituri
surde, excrescenţele lor osoase li se încleştează, ei împingându-se şi târându-se o vreme fără
50
să poată scăpa din această dezlănţuire pe viaţă şi pe moarte, până unuia dintre ei i se frâng o
parte din coarnele măreţe, care cad pradă la picioarele celuilalt.
Cel cu cornul frânt dă îndărăt, fiind urmărit de învingător în pădurea de cedri, cu
mugete furioase.
Ciuta porneşte şi ea agale după ei, dispărând în desişuri.
La câteva clipe după această bătălie crâncenă, în aceeaşi vale îşi face apariţia un urs
mătăhălos. Se joacă un timp cu apa râului, probabil în căutare de peşte, apoi se retrage şi el în
întunericul pădurii.
− Parcă aş trăi o poveste, zice Maria.
Munţii sunt acoperiţi de un lichen ruginit gros ca o plapumă. Sub el piatra e albă, de
cretă. Cedrii cresc din crăpăturile lor, fremătând uşor de o briză venită de-nu-ştiu-unde.
− Simt mirosul mării, zice Maria.
− Vine dinspre cer, precizează Mihai. Şi tot el o întreabă:
− Oare pe unde am fi?
− Pe aproape de Strâmtoarea Bering. Parcă aud coloniile de păsări de acolo...
Citise despre acele „oraşe” de milioane de păsări din stâncile de pe ţărmurile
Oceanului Pacific şi care asurzesc mateloţii cu vaierul lor.
− S-a împlinit ceea ce mi-ai spus odată la una dintre lecţii. Când ne-ai întrebat ce vom
cumpăra fiecare din primele noastre salarii, şi eu am zis că voi cumpăra o frunză din teiul lui
Eminescu, mi-ai spus: „O să ajungi departe, Răzeşu!”. Şi, iată, profeţia ţi s-a împlinit. Am
ajuns atât de departe! La câţiva kilometri de marginile lumii.
Mihai îi sărută buzele din mers, ţinând-o de după umeri:
− Vom lua totul de la capăt, Maria, de la un alt capăt, îţi promit!
În lume era război şi Basarabia lor se afla acum în altă ţară.
Maria, cu un surâs cuvenit mai degrabă zeilor decât pământenilor, îi răspunde:
− Aşa va fi, ştiu, pentru că am atâta încredere în tine! Cred în tine ca în Dumnezeu,
Mihai Ulmu!
Aleargă ţinându-se de mâini. Maria fuge cu pas de dans. Parcă are vânt la călcâie.
Oboseala acumulată de Mihai în ultimele luni de zile îi trecu ca printr-o minune. Parcurge,
alături de femeia vieţii sale, zăvoaie, sare peste pietre de râu, se aburcă pe creste înalte.
Picioarele ei – arse de rouă, zdrelite de aşchii de stâncă, însângerate de crengile uscate
care le îngrădesc calea, de plantele aspre care le urzică – sunt răni vii.
− Femeile frumoase trebuie să păşească fără să atingă pământul. Ele n-au dreptul la
vânătăi, zice Mihai şi o ridică în braţe.
Maria se ţine de după gâtul lui, se priveşte în ochii lui adânci, schiţează un zâmbet
care-i străluminează chipul şi repetă:
− Sunt o norocoasă, o mare norocoasă!
51
Ziua a şaptea
„A spune cuiva te iubesc
este o invitaţie la veşnicie.”
Deodată aud în bolţi un murmur care seamănă cu un ferăstrău ce ar tăia o creangă
undeva deasupra. Se lipesc pe dată de trunchiul unui copac. Tot atunci trece, aproape atingând
vârfurile arborilor, un aeroplan, dotat cu un proiector care scotoceşte împrejurimile.
În jurul lor nu sunt decât locuri prin care n-a călcat niciodată picior de om, natură
sălbatică neatinsă de civilizaţie, pădure virgină, ape limpezi ca lacrima... Şi, cu toate astea, au
sentimentul că iscoade îi pândesc de peste tot.
Când îşi dau seama de asta, cei doi se ţin şi mai strâns de mâini.
Deasupra lor vuieşte şi scârţâie, trosnind din mii de încheieturi, taigaua.
Uriaşă. Adâncă. Străină.
Când vântul şârâie de pereţii stâncilor parcă nişte voci înfundate, parcă un lătrat
îndepărtat de câini, iar crengile trosnesc pe sus imitând cocoaşele unor arme care-şi trimit
cartuşele pe ţeavă, ei se prefac că nu înţeleg, că nu aud, că nu văd, că n-au nimic cu această
lume, pentru că nu fac parte din ea, şi nici ea din ei.
Pentru că dânşii se iubesc şi nimic nu e mai important decât dragostea lor.
Se înserează şi fiecare îi mulţumeşte în gând Celui de Sus pentru încă o zi dăruită. E
ziua a şaptea de la evadarea lui Mihai Ulmu.
Când întunericul cade ca o perdea grea peste munţi, se aciuează între câteva pietroaie
mari de pe valea unui râu.
Mihai şi Maria adorm ghemuiţi unul lângă celălalt. Dorm somn de piatră, ca înaintea
unui drum lung.
La un moment dat, Mihai se trezeşte brusc. În lumina zorilor de zi vede un câine cât un
viţel cum stă cocoţat, cu limba scoasă de un cot, deasupra Mariei, arzându-i faţa cu răsuflarea.
Imediat, Mihai face o săritură ca să-şi înfigă mâinile în beregata potăii, ce-şi propti pe
dată ghearele în puloverul lui, ferfenițindu-l în zeci de bucăţi.
Maria se trezeşte, urmărind îngrozită încăierarea lui Mihai cu javra, care se tăvălesc
încleştaţi pe viaţă şi pe moarte în locul acela îngust dintre pietre.
Mihai îi strânge cu putere gâtlejul ca într-o menghină aproape să-l sugrume, când aude
în spatele lui un ţăcănit surd.
− Lasă câinele, îl somează o voce spartă.
Cel care despiedicase revolverul ţinteşte în ceafa lui Mihai Ulmu. Cu el mai sunt alţi
patru soldaţi, cu armele gata să tragă. Fiecare ţine în lesă un câine-lup.
− Gata, s-a terminat piesa, intelighentule!
„Intelighent” în cercurile gardienilor de la Zarianka e o înjurătură de dispreţ.
− Sus mâinile! Ridică-te! N-auzi?!
Mihai se ridică în picioare cu tot cu câine, fără să poată descleşta degetele încremenite
din grumazul animalului. Îl scapă abia după ce simte o izbitură puternică în cap.
− Nu da! strigă Maria, ca şi cum lovitura aplicată lui Mihai o fripse pe ea, şi, izbindu-se
ca o leoaică, îi trage soldatului o palmă, care răsună până departe în taiga.
Imediat, un alt militar o izbeşte cu bocancul.
52
− De ce loveşti o femeie, stârpitură? încearcă Mihai să scape din mâinile gonaşilor care-
l prăvălesc la pământ.
Soldatul holbează ochii: se pare că abia acum acesta vede că în faţa lor se află o
femeie şi-şi lasă mâinile în jos.
− Las' că am mai văzut noi de-alde dânsa, şi vii, şi moarte! afirmă vlăjganul cu glas
spart.
− Legaţi-i! ordonă el. De-o săptămână vă tot dibuim! Aţi crezut că scăpaţi, ai?!
Mihai se ridică cu greu, genunchiul îi arde, capul îi vuieşte, durerea îl ameţeşte.
Apoi o ajută pe Maria să se ridice.
Soldaţii râd rânjind. Sunt tineri. Dar poate au iubit şi ei, îşi zice Mihai. Atunci de ce
sunt atât de cruzi?! Nu, nu, cu siguranţă n-au iubit. Un om care iubeşte arată altfel.
Mihai ştie că soldaţii din gardă, şefii, funcţionarii lagărului locuiesc lângă teritoriul
înconjurat cu sârmă ghimpată al închisorii, în case de bârne, amenajate, călduroase, cu lumină
electrică, ce arde zi şi noapte. Dimineaţa, fiecare dintre ei vine să pumnească mutrele
deţinuţilor, să asmută dulăii contra acestora, să-i tortureze, să-i lovească cu patul armelor, iar
în caz de necesitate să descarce automatul în ei, acesta fiindu-le serviciul pentru care statul îi
plăteşte. Seara se întorc la casele lor, unii la nevastă şi copii, alţii au iubite, cu care ies la
cinematograf sau să admire stelele, aurora boreală, natura. A doua zi o iau de la capăt. Ochii
lor blânzi devin răi, braţele gingaşe, cu care-şi mângâie pruncii şi iubitele, redevin de piatră,
şoaptele lor se prefac în mugete.
Cum e posibil, se întrebă de multe ori Mihai, ca oamenii să fie, conform unui grafic
dinainte stabilit, o zi – îngeri, şi o zi – diavoli, o zi – apostoli ai binelui, şi o zi – apostoli ai
răului?!
Kudreavţev, vorbesc cei din pază, are casa plină cu pisici, care se aşază pe fotolii, pe
paturi, pe duşumea, ca nişte covoare vii, dar asta nu-l împiedică să apese pe trăgaci ori de câte
ori e nevoie când vine vorba de „animalele cu două picioare”, cum le zice el cu dispreţ
ostaticilor din pârnăile sale.
Soldaţii îi leagă pe cei doi cu o frânghie groasă. Mâinile le sunt lăsate libere, ca să se
poată sprijini cu ele de pietre sau de arbori când vor coborî din munţi sau vor trece peste
puhoaiele reci.
Maria şi Mihai se privesc zâmbindu-şi mereu. Ei nu se văd decât unul pe celălalt.
− N-am să te părăsesc niciodată, Maria, îi şopteşte Mihai Ulmu.
− Ştiu, sunt convinsă, te cred, Mihai.
Iar când un soldat îi trece capătul de funie peste piept, Maria dintr-o străfulgerare îşi
înfige dinţii în braţul lui.
„...zeul mă-tii!” zice acesta şi-i proiectează un cap peste faţă.
Mihai vrea să scape de legătoare, dar nu mai poate.
− De ce dai, mă, lovi-te-ar damblaua! strigă el, încâlcindu-se în funii.
− Urmaţi-ne! ordonă gradatul cu glas hodorogit.
Apoi tot el le zice:
− Să ne mulţumiţi că nu v-am omorât. Am avut ordin să tragem în tine, Ulmule, fără
somaţie. Şi asta făceam dacă erai singur. Dar de unde dracu’ ai apărut tu, cuconiţă?! Că ne-ai
încurcat toate socotelile! Ai să dai seamă şi dumneata în faţa comandantului. Iar el nu iartă. Te
vor judeca pentru complicitate la evadare. Tu l-ai ajutat să fugă, nu?!
În timp ce merg, discută zgomotos despre o încurcătură zdravănă a lor, mai înainte de
a-i captura.
Când Maria se rănise la picioare, Mihai o purtase o vreme în braţe. O mai luă în spate
când urmau să treacă peste puhoaiele de munte cu apa rece ca gheaţa.
53
La un pârâu adulmecaseră întru întâi câinii urmele lor, fiind derutaţi atât ei, cât şi
soldaţii care-i ţineau în lese, când dădeau ba de urmele a doi fugari, ba numai de ale unuia.
Mai ales la albiile râurilor caraliii nu puteau pricepe cum urmele de la patru picioare devin
două, iar de la două se fac patru, şi tot aşa. „Căutaţi bine!”, ordona din când în când vlăjganul,
care era şi superiorul iscoadelor. „E posibil ca unul dintre evadaţi să fi rămas ascuns undeva
pe aici”, zicea în locurile pe unde Mihai o lua în braţe pe Maria. Iar peste o vreme mai
apăreau din senin încă două urme...
Abia dând de fugari descâlciră enigma.
Erau urmele lui Ulmu şi ale unei fete, care cine ştie cum nimeri în pustietatea asta, ca
să le creeze lor probleme.
Soldaţii discută bine-dispuşi: l-au capturat pe evadat şi poate se vor alege şi dânşii cu
vreun concediu la baştină sau cu vreo menţiune din partea comandamentului.
Maria şi Mihai sunt numai vânătăi, au numeroase zdrelituri, răni, îi dor picioarele de
prea mult mers, corpurile lor resimt încă durerea loviturilor, dar ei îşi zâmbesc tot timpul.
Înaintează legaţi cu funii unul de celălalt, iar atunci când sar peste trunchiurile
răsturnate ale unor arbori bătrâni, urcă şi coboară stâncile priporoase sau trec peste apele reci
ale râurilor, se ajută reciproc.
La un moment dat, Mihai Ulmu se opreşte locului, îşi şterge cu dosul palmei urmele
uscate de sânge de pe gură, se uită în ochii ei limpezi ca cerul şi, parcă amintindu-şi de un
lucru foarte important, îi şopteşte astfel ca să audă numai ea:
− Maria! Vreau să-ţi spun ceva...
− Spune...
− Te iubesc!
A rostit această frază pe care nu a spus-o vreodată în viaţa sa niciunei femei şi, poate,
nu s-ar fi grăbit nici acum să o rostească, dacă n-ar şti că în curând au să se despartă, vor fi
despărţiţi şi n-o să se mai vadă încă cine ştie câtă vreme, poate niciodată.
Ea se lipeşte toată de el, îl priveşte recunoscătoare, ochii i se umezesc şi buzele ei
prind să freamăte:
− Ştii ...
− Da.
− Vreau să-ţi spun şi eu ceva...
− Spune, iubito!..
− Mihai Ulmu, în aceste clipe, îmi vine să urlu de fericire!
54
Vera
„Dacă suferi, înseamnă că eşti în întârziere faţă de lucruri. Te afli acolo
unde ele nu mai sunt. ”
Paul Valéry
Într-o pauză de prânz, Maria văzu o tânără care s-a apropiat de râu, a întins mâinile
după nişte frunze, a rupt câteva şi le-a presărat pe apă, privind cum acestea fug la vale. Era
sosită de câteva zile. Nu vorbea cu nimeni. N-a văzut-o niciodată zâmbind. Era mohorâtă, ca o
fată nepoftită la joc. Se străduia să se ţină deoparte, să fie singură.
Maria s-a apropiat de ea, privirile li s-au întâlnit.
− De ce eşti tristă? a întrebat-o.
− M-am născut tristă.
− Şi eu am venit pe lume plângând. Aşa mi-a povestit mama. Dar pe urmă mi-a mai
trecut...
– Eu n-am niciun vis împlinit, i-a mărturisit interlocutoarea cu un oftat. Ca şi cum nici nu m-am
născut.
− Iar eu am unul. Iubesc pe cineva.
− E un deţinut?
− Da. Mi-e soţ. Mihai Ulmu. Îi spuse numele, ca şi cum toată Siberia ar fi trebuit să-l
cunoască.
− Aşa-s toate măritate pe-aici la fel.
− Nu, la noi e pe-adevăratelea. Suntem logodiţi. Iată...
Zise, şi scoase din buzunăraşul de la piept un inel de iarbă uscată.
− Ce-i asta?
− E inelul nostru de cununie.
− Îl iubeşti?
− Ceea ce simt pentru el nu e dragoste. E ceva mai mult. E un foc ceresc, un sentiment
din cele care te împreună cu cerul şi face să te simţi Dumnezeu...
Avea necesitatea să se destăinuiască cuiva. Să împărtăşească ce simte, ce visează, ce
gândeşte.
După câteva fraze, părea că se cunosc de când lumea.
Pe urmă, în altă zi, când fuseseră scoase la plimbare prin curtea penitenciarului, Vera,
aşa o chema pe noua cunoscută a Mariei, o întrebă curioasă:
− Aş vrea să aflu de unde ai atâta putere să zâmbeşti tot timpul?
− Dar eu nici nu zâmbesc: aşa sunt eu. Când mă simt binedispusă, colţurile buzelor se
duc singure către urechi.
− Află de la mine: prea multă dragoste strică. Aici ca să supravieţuieşti, ar trebui să te
gândeşti mai mult la tine decât la bărbatul cela. Cei din administraţie iau zâmbetul tău ca pe o
sfidare. Când văd un om fericit fără permisiunea lor, le vine să-l linşeze. Te vor hăitui, până te
vei resemna. Câţi ani mai are de făcut?
− Cincizeci.
− Până atunci s-ar putea să-ţi şi treacă.
55
− Nu. Nu cred. Pentru că nu e nimeni ca el. Şi atunci, peste cincizeci de ani, dar şi
peste optzeci, chiar bătrân şi acoperit de riduri, va fi tot el. Scrisorile pe care mi le trimite
seamănă cu sufletul lui. Iată, citeşte ce-mi scrie...
Şi i-a întins patru bileţele, nişte bucăţele minuscule de hârtie (în penitenciare era o
permanentă şi acută criză de hârtie) cu următoarele texte pe fiecare dintre ele:
„Te iu...”
„Mi-e dor.”
„Ce faci?”
„Eu sunt bine.”
− Numai el putea spune atât de multe cu atât de puţine cuvinte, îi zise Maria.
− Şi ce înseamnă aceste silabe: „Te iu...”?! o întrebă Vera, curioasă.
− Cum, ce înseamnă? Înseamnă „Te iubesc”.
− Dar ce înseamnă „Te iubesc?”
Vera nu primise la toată viaţa ei nicio scrisoare, dar nici nu-i spusese nimeni vreodată
aceste două cuvinte.
− Ce înseamnă?! deveni gânditoare Maria. E o frază care ne înalţă, la fel ca pe Iisus
Hristos.
Vera o mai întrebă:
− Câte zile ai petrecut cu el?
− Numai şapte.
−Tocmai şapte? exclamă interlocutoarea Mariei. Ce norocoasă eşti! Eu cu al meu n-am
stat decât două ore.
− Cum îl cheamă?
– Eram atât de absorbită de el, atât de mult voiam să-l dezmierd, să-l sărut, să mă
mângâie, să mă sărute, încât am uitat să-l întreb. I-am născut la Şirokaia Poleana şi un copil...
Aşa Maria Răzeşu află de Şirokaia Poleana.
Totul începuse cu mai mulţi ani în urmă.
În penitenciarele de pe peninsulă a fost anunţată întrecere socialistă între deţinuţi.
Care mişcare stahanovistă, când pentru Alexei Stahanov munceau încă o sută de ortaci, cum
le-a spus chiar unul dintre ei ajuns la Zarianka, iar dânşii trebuiau − de unul singur sau de una
singură − să execute două-trei norme pe zi?! Flămânde, slabe, dezbrăcate, ce le păsa lor de
fanioane, de panouri de onoare, de recorduri?
Şi atunci unuia dintre şefi, se pare, chiar lui Kudreavţev, i-a venit o idee.
Erau băieţi tineri, voinici în lagărul lui şi fete tinere, zdravene, frumoase în lagărul
vecin.
Şi după o înţelegere cu tovarăşa Skreab, colonelul Kudreavţev îi anunţă într-o
dimineaţă pe deţinuţii săi:
− O sută de bărbaţi care vor munci cel mai bine vor fi duşi o dată pe lună la fete. La
„damen-vals”.
Tovarăşa Skreab îşi anunţă şi ea deţinutele:
− Pentru o sută dintre voi care vor fi fruntaşe vom organiza o serată dansantă cu
bărbaţi la sfârşit de lună.
Erau şi ele flămânde de dragoste. Unele – de-a dreptul sălbatice. Pentru câteva clipe
de fericire trupească acestea au muncit ca sclavele săptămâni întregi.
Într-o sâmbătă, după cină, o sută de bărbaţi din cei o mie au fost duşi la baie, li s-au
dat schimburi proaspete, au fost încolonaţi şi scoşi de către escortă la plimbare.
56
Bărbaţilor li s-a ordonat să cânte. Şi pentru prima dată cântecul „Katiuşa” a fost
slobozit din tot pieptul, făcându-se auzit de tot oraşul.
Erau tineri, viguroşi: unii, ca şi unele dintre fetele frumoase, nu cunoscuseră dragostea
până atunci.
Cele o sută de femei învingătoare în întrecere îi aşteptau într-o baracă special
amenajată.
Erau curioase să-i vadă cum o să arate, ce le vor vorbi, cum vor face dragoste.
Nu de alta, dar viaţa trece pe alături şi acuşi te pomeneşti bătrână, iar dragoste n-ai
mai reuşit să faci! Degeaba ai mai trăit! îşi ziceau.
Când bărbaţii au ajuns la lagărul de femei, au mai fost număraţi o dată, apoi escorta i-a
condus până în pragul „barăcii dragostei”.
Când au pătruns înăuntru, femeile au sărit pe dată ca să-şi aleagă unul mai frumuşel.
Aici ruşinea nu-şi mai avea loc, cele sfioase rămânând cu cei mai piperniciţi şi nearătoşi. Nu
zadarnic acest soi de întâlniri fusese botezat „damen-vals”.
Ele, femeile, aleg.
După ce şi-a găsit fiecare perechea, lumina s-a stins.
Fruntaşii în întrecerea socialistă şi-au căpătat astfel meritatele lor două ore de
îmblânzire a instinctelor primare. Două ore − norma de dragoste.
La expirarea acestora bărbaţilor li s-a ordonat să iasă, iar femeile au rămas.
Încolonaţi, bărbaţii au mers în tăcere până la lagărul lor. Precum animalele care devin
triste după împerechere, nimeni dintre ei n-avea chef de vorbă sau de cântec.
Femeile s-au întors şi ele mute în barăci.
Se vor revedea abia peste o lună. Dacă se vor mai recunoaşte. Cu condiţia că tot ei vor
fi cei fruntaşi.
Această iniţiativă menită să stimuleze creşterea randamentului muncii a fost susţinută
de Moscova şi recomandată şi altor penitenciare.
Multe dintre acele femei rămâneau însărcinate.
Şi atunci a fost făcut special pentru ele lagărul-maternitate de la Şirokaia Poleana,
unde femeile erau duse să nască.
Fiind internate acolo înainte de a naște, tot acolo acestea îşi creşteau pruncii până la
vârsta de doi ani, când urmau să-i „predea statului”.
Şirokaia Poleana, furnizor de materie primă pentru orfelinatele din ţară, făcea parte
din politica de creare a omului nou.
Multe femei se străduiau să învingă în întrecere, „cu ghearele şi dinţii”, cum se spunea
aici, ca să participe la „damen-vals” şi să rămână gravide, iar timp de doi ani de zile să stea la
„căldurică”, la adăpost de frig şi viscol, şi să scape astfel de muncile prea grele.
Când „copilul născut din flori” împlinea doi anişori, acesta era mutat la o colonie-
creşă specială, iar mamele – readuse în închisoarea de femei.
Se despărţeau de odraslele lor pentru totdeauna, iar numele care le erau puse de către
autorităţi mamele nu-l mai aflau niciodată.
Li se spunea „copiii lui Stalin”, pentru că erau crescuţi şi educaţi de mici astfel, ca
aceştia să-şi dea, fără cea mai mică ezitare, viaţa pentru patrie, atunci când patria le-o va cere.
Vera se întorsese de câteva zile de la Şirokaia Poleana.
− Am născut un băiat. I-am spus Robertino. Aşa mi-a plăcut mie să-i spun. Tatăl lui era
un pic smead, şi când mi-a vorbit ceva, mi s-a părut că are accent. Nu ştiu de l-aş recunoaşte
dacă l-aş întâlni vreodată. E atât de greu să iubeşti pe cineva fără să-i ţii minte chipul. Doar
două ore am stat cu el, dar energia acelor clipe îmi va ajunge, sunt sigură, pentru toată viaţa. Mi
57
se face câteodată un dor nebun de el. Dar cel mai mult – de Robertino. Iată de ce sunt toată
vremea tristă. Când m-au despărţit de copil, am plâns, am ţipat, i-am muşcat şi i-am zgâriat pe
toţi temnicerii. Abia după ce am leşinat, au putut să mi-l smulgă de la piept. Când îmi aduc
aminte de el, îmi vine să mă urc pe pereţi. Sau să mă aşez în patru labe şi să urlu ca o lupoaică,
de să răsune toată taigaua. În ziua când m-ai întrebat de ce sunt tristă, l-am visat că-mi cerea de
mâncare şi eu nu aveam ce-i da. De atunci, în fiecare noapte, ascund câte o coajă de pâine sub
pernă...
Maria o îmbrăţişă cu credinţa că acea femeie face parte din fiinţa ei şi-i mărturisi:
− Peste câteva luni va trebui să nasc şi eu.
Când află acest lucru, Vera se ghemui în sine, ca un melc atins de mâna unui băieţandru.
Tăcu. Ea nu ştia cum ar fi trebuit să încurajeze o mamă care urma să nască un copil pentru altă
mamă, indiferentă şi crudă, chiar dacă aceasta îşi mai zicea cu emfază şi Patrie-mamă.
− De ce ai muţit?!
Vera tăcea cu gura cusută.
− După doi ani de zile să te pregăteşti ca să nu-l mai revezi niciodată, fetiţo, i-a spus
într-un târziu Vera, prinzând să plângă, aşa cum plânge o femeie căreia îi moare cineva foarte
apropiat şi drag.
58
A doua evadare
„Rugaţi-vă ca fuga voastră să nu fie iarna...”
Iisus Hristos
Când iarna pare să plece şi zăpada e încă multă, orice pârtie e ca o ademenire la
evadare.
În pauzele pentru prânz, în zilele libere sau în timp ce îşi aşteaptă escorta, deţinuţii
discută cu voce tare despre evadări. Dar ştiu cu toţii: cu cât mai mult discută, cu atât şansele
fiecăruia de a „a face aripi” sunt mai scăzute. Nu există evadare perfectă, constată ei. Dar – de
niciun fel. Nu există evadare în genere.
Zarianka e o închisoare în închisoare. După gardurile ei, temniţa continuă. Pentru că
întregul arhipelag e o închisoare. Dincolo de zidurile înalte ale penitenciarelor începe un alt
zid, de ceaţă, de întuneric, de necunoscut, gros de sute de kilometri, care continuă până la
Ocean. Acesta e cel mai greu să-l străbaţi. Când cineva fuge din puşcărie, întregul ţinut stă la
pândă. Nicio tentativă de evadare nu reuşeşte. Şi totuşi, în primăvară ele se întâmplă aproape
săptămânal. Când aud de următoarea, deţinuţii se bucură: „Poate asta se va încununa cu
succes”. Iar dacă ea izbuteşte măcar parţial, sunt mândri că, iată, unul dintre ai lor i-a dus de
nas pe „copoi”.
Evadatul e comparat de către gardieni cu un peşte care sare singur în cârlig.
Nimeni nu ştie unde stau de pândă mitralierele. Nici unde aşteaptă ascunşi vânătorii de
oameni. Nici unde sunt instalate capcanele pentru fiare sălbatice, aşezate în drumul fugarilor. Nici
unde încep câmpurile de mine, de care povestesc deţinuţii că sunt pline locurile în apropiere de
Ocean.
Şi, cu toate astea, evadările nu încetează.
− Cine doreşte să moară imediat, numai acela o şterge dintre noi, ameninţă Kudreavţev.
Şeful penitenciarului le cuvântase, visător, în una dintre dimineţi, deţinuţilor înainte ca
aceştia să pornească la muncă:
− Nădăjduiesc să vă schimb mentalităţile într-atât, încât să ajungeţi într-o zi să nu vă
străjuiască nimeni şi nici unul dintre voi să nu-şi ia catrafusele. Dar până veţi avea această
conştiinţă mai este mult, bă, dobitoacelor!
Aşa se adresează el savanţilor, scriitorilor, preoţilor, artiştilor din subordinea sa,
atenţionându-i:
− Şi vârâţi-vă în cap, n-o să puteţi fugi de mine nicăieri. Eu sunt pretutindeni.
În primăvara trecută evadaseră zece japonezi, care, după ce au orbecăit câteva luni prin
taiga, s-au întors la Zarianka: flămânzi, rufoşi şi îngheţaţi, au bătut în poarta închisorii, rugând să
fie primiţi înapoi.
Se rătăciseră şi făcură de vreo zece ori înconjurul locului lor de detenţie, după care au
hotărât să se predea.
Neamţul Klaus Miller evadase împreună cu alţi ortaci, dar după câteva ore de libertate s-a
întors la locul de detenţie, pentru că, în grabă, îşi uitase ochelarii, iar el, având un grad înalt de
miopie, se lovea de fiecare copăcel şi cădea în fiecare groapă pe care taigaua le aşezase în calea
lui.
59
Ivan Dub a evadat de două ori. Dar a fost prins de trei ori. Ultima dată se pitise într-o
cisternă şi când şoferul se opri la poarta închisorii, câinii-lupi prinseră să zgârie şi să muşte
înnebuniţi cauciucurile autocisternei. A fost scos dintre fecale şi spălat cu furtunul pe un ger
cumplit, în timp ce apa îngheţa pe el, împodobindu-l cu ţurţuri puturoşi de jur-împrejur.
Cei mai mari vrăjmaşi ai neamului omenesc sunt câinii, crede Dub. Aceştia, când iau
urmele unui evadat, se joacă cu el, parcă ar pândi un iepure. Cu cât îl chinuie mai mult, cu atât
mârâitul pe care-l emit ei e mai de plăcere. Nu dau nicicând peste fugar dintr-odată. Lor le
place vânătoarea. Vânătoarea de oameni are pentru câinii dresaţi un farmec aparte. Când simt
gustul sângelui, nu-i mai poate opri nici Dumnezeu, poate doar soldatul care-i ţine de curea.
Dacă are putere suficientă în muşchi, desigur. Şi bunăvoință.
Câinii simt omul şi-n gaură de bursuc. În una dintre acestea îşi dăduse drumul cu
capul în jos la prima lui evadare Dub. De acolo potăile l-au tras de aţele bocancilor afară.
A doua oară tot javrele l-au găsit.
− M-am pus de pândă după un arbore să-i văd venind. Când unul a ajuns în dreptul
meu, m-am prăbuşit ca un mal peste el şi aveam să-i rup cu dinţii beregata, dacă nu tăbărau
celelalte potăi să-l scoată. Eram de-o mie de ori mai înrăit ca ele.
Zice şi le arată acelora care visează să scape din acest infern cicatricele de pe ceafă, de
pe spate, de pe braţe.
Dar el tot nu se lasă.
Dub îşi explică scrânteala astfel:
− Dincolo de aceste ziduri omul are de ales între viaţă și moarte, iar aici are de ales
între două morţi.
Tot lagărul ştie că Mihai Ulmu se pregăteşte de evadare.
„Mai bine schimbaţi-mi bocancii că mă rod”, se roagă el celora de la resurse, ca
pregătindu-se de drum lung.
„Să nu-ţi ia câinii mirosul, ai, cu bocanci noi?! Las’că ştim noi.”
Într-o marţi Ulmu s-a ras cu o aşchie de sticlă, s-a îmbăiat, s-a făcut frumos. Semn că
se pregăteşte iarăşi de evadare, şi-au zis cei din escortă. Şi s-au dat mai aproape de el. „Unde
dracu’ ai să fugi?!”− i-a zis atunci un sergent blond-blond cu trăsături de chinez. „Când toată
taigaua e semănată cu capcane pentru voi, ăşti deştepţi?!”
„Eu oricum fug, să ştiţi”− îi întărâtă el.
„Dacă faci un pas spre stânga, un pas spre dreapta, trag fără somaţie”, îl ameninţă
chinezul cu ochi albaştri.
„Eu trebuie să ies de aici, le spune el tuturor. Soţia mea urmează să nască. Doresc ca
pruncul nostru să vină pe lume liber.”
Se află printre ei şi „ciripitori” care raportează pe dată administraţiei.
Kudreavţev într-o dimineaţă a prins să ţipe faţă de toţi deţinuţii:
− Deţinut M1-315! Tu eşti mai nebun decât toţi nebunii. Ţine minte! N-am să-ţi
permit să evadezi nici din tine însuţi, cu atât mai mult din temniţa noastră. Din ea nu se poate
evada decât prin moarte. Să nu îndrăzneşti, auzi?!
La dejun vecinul de pat Iuiun nu şi-a mâncat coaja de pâine. În timp ce lucrau în zonă,
s-a apropiat de Mihai şi i-a pus-o pe furiş în mână, învelită într-o bucăţică de cârpă, zicându-i
ca o scuză în şoaptă:
− Mai mult nu te pot ajuta!
Mihai i-a zâmbit recunoscător şi a luat pâinea. Ea valora în acele clipe cât greutatea ei
în aur.
Părintele Florenski îi ajută să împingă roaba la deal:
60
− Păstrează-ţi forţele, o să ai nevoie de ele.
Şi, totuşi, Mihai Ulmu a evadat! Elaborase câteva planuri, dar trebui să renunţe la ele,
pentru că, se pare, însuşi Dumnezeu fu cel care-i pregăti minuţios evadarea.
Lucrau în taiga la tăiat pini, când cerul s-a făcut negru într-o clipită şi lumina zilei a
dispărut brusc. Ploaia a început să se reverse cu grindina cât oul de pasăre. Trăsnetele au prins
să cadă ucigaşe, despicând unul după altul arborii din preajmă. Era ca şi cum se prăvălea
muntele peste ei, cu tot cu pietre şi trunchiuri. De jur-împrejurul lor nu vedeau decât lumini
iuţi care se scurgeau în pământ, străpungând, ca nişte sârme înroşite în foc, piatra ce scotea
scântei. De ce ploua cu fulgere tocmai pe acel loc Mihai avea s-o afle mult mai târziu:
muntele pe care-l despădureau era de fier. Urma să fie deschisă o mină nouă chiar în zilele
acelei veri. Deasupra lor bolta bubuia ca dintr-o mie de tobe, pădurea luă foc. Un vânt
puternic frângea arborii de la mijloc, prăvălindu-i peste oamenii care se nimeriseră în miezul
acelei stihii.
Fulgerele repezi loveau cu zgomote infernale, despicând pietrele chiar alături de ei.
Mihai se prăbuşi şi el la pământ, urmărind câteva clipite acest spectacol al fricii, în
care câinii schelălăiau neputincioşi, încâlcindu-şi legătorile printre picioarele gardienilor pe
care-i doborau la pământ sau îi târau speriaţi prin taiga.
Nişte zăvozi se rupseră din lese, dispărând în valea cu miros de pucioasă; dar, ca într-o
vânătoare cerească, câteva fulgere îi ajunseră din urmă, nimerindu-i în plin.
Deţinuţii, gardienii s-au aruncat cu toţii la pământ. În noroi, în apă, în frunzişul putred,
acoperindu-şi capetele cu braţele.
Mihai se aplecă şi porni să alerge către vârful muntelui, în întâmpinarea fulgerelor.
Acestea sfârâiau în iarba udă şi pălălăiau în despicături de arbori bătrâni. Pe ici-colo
flăcările dansau, ieşind din pământ, ca nişte limbi ale iadului. Aerul mirosea a ars. Cerul
fumega printre şuvoaiele de ploaie.
Mihai trecu de partea opusă a muntelui, alergând printre fulgere, către albia unui râu
umflat de spume.
Ploaia mai continuă o vreme, până urmele lui se pierdură de tot, prin alte văi, în alţi
munţi.
Era ora amiezii. Gardienii îi vor constata lipsa abia la apelul de seară.
Atunci însă Mihai Ulmu avea să fie departe.
61
Cântec de gotcan
„A iubi înseamnă a suferi, dar înseamnă a şi trăi.”
Benjamin Constant
Maria s-a trezit în zgomotul unor lovituri în perete.
Pe urmă a auzit de undeva din pinişte o bătaie de toacă de mănăstire când cheamă la
liturghie, întâi cu sunete mai rare, apoi mai dese.
− Tuc-tuc-tuc!
Aici răsună un pocnet ca de şampanie, urmând nişte şuierături de coasă ce lunecară
prin iarbă.
Era cântecul unui gotcan.
Maria a coborât din pat şi a ieşit în coridor.
Uşa de la intrare era închisă din interior cu zăvorul.
Paznicii, câteva femei înarmate, de regulă băute, stăteau în camera lor.
Închisoarea pentru gravide de la Şirokaia Poleana era păzită mai relaxat. Aici nu se
întâmplase niciodată vreo evadare. Şi-apoi până unde poate fugi o femeie care urmează să
nască de la o zi la alta sau una cu pruncul în braţe?!
Se furişă ca o umbră pe sub pereţii barăcii. Până la poartă erau câteva sute de metri.
Închisoarea nu avea câini, turnuri de pază, escortă, ci doar o cameră de gardă. Se strecură
tupilându-se pe sub geamurile luminate. Soldaţii jucau cărţi la o masă.
Poarta mai mică, prevăzută pentru personal, era încuiată. Porţile mari, pentru
camioane, aveau câteva zăvoare puse pe dinăuntru. Le trase atent ca să nu facă zgomot, întâi
pe unul, apoi pe celălalt, iar când împinse încet porţile de fier, ca să se poată strecura printre
ele, cineva de dincolo, din întuneric, o apucă de braţ.
Era Mihai.
Alergară tăcuţi, ţinându-se de mâini, ca să se îndepărteze cât mai repede de acel loc.
Era o oră de după miezul nopţii.
Luna urma să iasă mult mai târziu, iar ei trebuia să i-o ia înainte.
Degrabă ajunseră la Kolâma. Râul care curgea prin întuneric avea ceva în el din
pulsaţia pământului. El parcă le spunea celor doi cu murmurul său, atunci când izbea pietrele
sau malul de lut: iată-mă, sunt alături, fiţi cu băgare de seamă, eu stau între voi şi moarte, dar
eu vă sunt prieten, nu duşman.
După ce parcurseră, aproape alergând, mai mulţi kilometri, când luna răsări
deasupra pinilor verde ca o şopârlă, fugarii se opriră. Se sărutară cu patimă, ca doi evadaţi
dintr-o închisoare.
− M-am gândit în fiece clipă la tine, i-a zis Mihai printre sărutări.
Maria semăna cu un copil care vrea să plângă şi plânsul nu-i vine:
− Mi-a fost foarte dor de tine...
Râul clocotea în preajmă şi aerul năpădit de lumina lunii împrăştia prospeţime.
− Să mergem, a spus Mihai.
− Iar spre Alaska?!
62
− Nu, într-acolo calea e plină cu ambuscade... S-o luăm spre Ural... Să sperăm că nu
ne vor căuta în direcţia aceasta... Iar de la Ural... nici zece mii de kilometri... şi suntem la
Poiana.
− Azi-mâine, trebuie să..., a zis Maria arătând spre burta ei.
− Ştiu. De aceea am şi venit. Am făcut-o pentru copilul nostru. Am ţinut ca el să se
nască în libertate.
Mihai se gândi mult la această decizie a sa. Îşi primejduise viaţa lui şi a Mariei, dar
era foarte important pentru el, pentru ei amândoi, ca pruncul lor să se nască liber.
Un om trebuie să se nască liber. Stalinii sunt născuţi în sclavie. Ca şi Hitlerii. Această
pecete după aceea o poartă întreaga lor viaţă. Iar cel mai rău este robul care încearcă să
înrobească.
Merseră pe malul râului. Zarea prinse să se înroşească. O lumină ca un abur, care se
lăsa purtată de vânt, se ridica de dincolo de orizont. Începea o nouă zi.
Ziua lor.
− Nu ţi-e frig la picioare? o întrebă Mihai, privindu-i gleznele zdrelite de pietre şi arse
de rouă.
Maria îi surâse timid.
− Nu. Cu tine nu mi-e frig, nu mi-e foame, nu mi-e sete.
Gotcanii vesteau răsăritul soarelui.
− Tuc-tuc-tuc!
Astrul zilei ieşi mare şi rotund dintre pini. Lumina se aşternu pe frunze, pe firele de
iarbă, pe flori, pe crengi ca o pudră.
Abia acum Mihai o revăzu cu adevărat, după mai multe luni de despărţire.
Maria era toată un amestec de bucurie şi tristeţe, de nelinişte şi împăcare, de disperare
şi speranţă împlinită.
Mihai o învălui cu privirea ca pe o comoară de preţ, o simţea cu orice celulă a trupului
pe cea care-i era şi iubită, şi prietenă, şi soră, şi mamă, şi fiică, şi soţie.
− În aceste clipe va fi sunând la noi „Deşteptarea!”, zise Mihai. Kudreavţev iarăşi îşi
va ieşi din balamale când va vedea că un deţinut e lipsă.
Mihai Ulmu semăna cu un elev de liceu, care învăţase o cu totul altă temă şi acum,
ieşit la tablă, povestea un cu totul şi cu totul alt subiect.
Maria însă era dominată de alte gânduri, de alte griji, de alte sentimente:
− A alergat şi el împreună cu noi. A bătut tot timpul cu picioruşele în burta mea... arde
de nerăbdare să te cunoască... De atâtea ori i-am vorbit despre tine... În fiecare seară, în
fiecare dimineaţă, în fiecare zi... I-am spus tot ce ştiu despre tine, i-am povestit toate lecţiile
tale, i te-am descris cum arăţi, i-am vorbit că eşti tăticul cel mai minunat din lume, că vom fi
familia cea mai fericită de pe pământ...
Mihai a îngenuncheat în faţa Mariei, a cuprins-o de mijloc şi şi-a lipit plin de emoţie
urechea de burta ei:
− Salut, piciule!... Să facem cunoştinţă... Eu sunt tăticul tău... De-ai şti cât de mult te
aştept... Îţi promit că am să fiu alături de tine... Că nu ne vom despărţi niciodată... Că te voi
iubi cel mai mult... Pe tine şi pe mămica ta... Vom trăi la Poiana într-o casă mare, cu grădină
şi curte largă... Am să te-nvăţ cuvintele şi înțelesurile lor... Am să te învăţ să înoţi şi să joci
fotbal... Vom umbla împreună la şcoală... Vom călători pe Răut şi prin codrii noştri... Mi-i
dor de tine, copilul meu... copilul nostru... Prin tine neamul moşilor şi strămoșilor noştri va
continua... Prin tine şi prin copiii tăi noi vom dăinui mai departe peste veacuri...
− Maria, strigă dintr-odată Mihai. El m-a salutat... El m-a recunoscut... A bătut cu
pumnişorii în timpanul meu...
63
Entuziasmul lui Mihai nu avea margini...
− Mihai, cât mi-e de bine când suntem împreună.
− Vom fi fericiţi, crede-mă. Vom ieşi din acest infern. Trebuie să existe o gaură prin
care să evadăm. Ne vom ascunde într-un sat de codru cu multă verdeaţă, cu un râu răcoros
care-l străbate, vom avea mulţi copii şi vom fi fericiţi.
− Văd lumea de care-mi vorbeşti, Mihai. E atât de frumoasă.
Se opriră să se odihnească lângă buza unui izvor.
Alături, munţii se înălțau către cer, măreţi şi zvelţi, parcă abia creaţi.
– Acolo sus creşte floarea Edidaran, care se transformă, cu tot cu tulpină, rădăcină şi floare,
în bule de aer, dispărând ca un abur, atunci când o atingi...
Maria îl urmărea fascinată. Ca la lecţiile lui. Nu se sătura să-l admire, să-l asculte, să-l
privească.
− Când băiatul nostru va creşte mare, aş vrea să revenim împreună în aceste locuri
unde eu am fost fiinţa cea mai fericită de pe pământ...
Abia acum, se pare, Mihai înţelese că a atrage după tine, în iad sau într-o mare
nenorocire care-i numai a ta, o fiinţă care te iubeşte şi care nu se gândeşte la moarte pentru că
se gândeşte la tine înseamnă a fi iubit cum nimeni nu te-a iubit vreodată şi nimeni nu te va
mai iubi vreodată.
Acest gând îl făcu să se simtă mai degrabă disperat decât flatat.
Numai un om care iubeşte cu adevărat e capabil de acea jertfire de sine care de multe
ori nu ţine de raţiune şi nu cunoaşte limite.
Această iubire, cât cerul şi pământul, cât viaţa şi moartea, părea pregătită să suporte
dureri şi lipsuri, suferinţe şi umiliri, ca şi cum de ea depinde însăşi existenţa vieţii pe pământ,
ca şi cum ea urma să salveze întreaga omenire.
− Maria..., rosti Ulmu.
− Da, Mihai...
− Eşti o sfântă...
Zice şi parcă şi zări o lumină aurie, asemănătoare cu cele care înconjoară capetele
personajelor din icoanele străbune. Îşi plimbă apoi mâna prin părul ei mătăsos, de parcă voia
să-i îndrepte aura. I se părea că i-o vede, că i-o simte, că i-o atinge cu degetele lui.
Maria zâmbi, învăluindu-l cu o căldură emanată de toată fiinţa ei.
Dar după o pauză Mihai rectifică:
− Nu! Tu eşti mai mult decât o sfântă: eşti femeie.
A spus asta cu convingere, pentru că numai o femeie ar fi putut fi capabilă de un atare
sacrificiu, dar – nu pentru Cel de Sus, care i-ar fi dăruit în schimb viaţă veşnică, ci pentru un
muritor, cu slăbiciunile şi calităţile lui, care nu putea să-i dăruiască nimic altceva decât
dragostea sa de om.
64
Naşterea
„A trăi înseamnă a te naşte neîncetat”
Antoine de Saint-Exupèry
Mergeau la întâmplare prin taiga. Pe zări se profilau munţi, a căror zăpadă nu se
topeşte nici vara.
De astă dată înaintau mai mult pe albii de râuri.
Câteva zile, ca şi cum şi-ar fi reamintit de clipele verii trecute, merseră, ţinându-se de
mână, către părţile de asfinţit. Doar că de astă dată o făceau fără a se grăbi, ca şi cum ar fi ieşit
la o plimbare.
Nu se săturau să-şi vorbească.
Aveau încă atâtea să-şi spună unul altuia.
− Crezi în destin?! îl întrebă la un moment dat Maria.
− Cred în multe. Şi numai în destin nu: cred în miracole. Doar acestea m-au însoţit de
la un timp.
− Dar eu cred. Înainte de a te cunoaşte, am visat aceste locuri. Şi creasta muntelui de
colo, care, uite-o!, parcă ar fi un zid rămas dintr-o biserică dărâmată... Şi aceşti mesteceni ce
tremură în vânt... Şi izvorul acela. Pe toate le-am mai văzut... Şi pe noi ţinându-ne de mâini...
Şi atunci Mihai a întrezărit, vag, sau şi-a imaginat că şi subconştientul său conţine
aceste reflectări, cu muntele lung ca un perete de biserică, cu mestecenii de lângă râu, cu
izvorul şi cu... Maria însărcinată, ţinându-se de braţul lui.
Avuseseră aceleaşi vise mai înainte de a se fi întâlnit. Aceleaşi gânduri trecuseră de la
unul la celălalt, fără să se cunoască. Aceleaşi cărţi li se deschiseseră, simultan, în faţă, ca într-
o conspiraţie divină. Şi toate se întâmplară acum un an sau acum zece mii de ani. Parcă nu
trăiau acele clipe, ci le retrăiau.
Era ca şi cum adevărul despre unul dintre ei se afla în sufletul şi inima, în destinul şi
viaţa celuilalt şi viceversa.
− Totul e posibil.
Deşi zâmbetul nu-i părăsea buzele, Maria arăta tot mai obosită.
− Cred că ar trebui să ne oprim, a zis ea la un moment dat.
Chiar lângă o stâncă rotunjită la vârf, care semăna cu o cuşmă pusă într-un par, Mihai
zări apa fumegândă a unei cascade.
Bărbatul cercetă cu privirile defileul care pornea din acel loc.
„Vom face popas: îl vom aştepta aici pe copilul nostru”, hotărî Mihai.
65
Rupse mai multe crengi de brad şi de mesteacăn, culese braţe de ierburi cu tot cu flori,
ca şi în ziua când făcu patul nunţii lor, şi le aşternu lângă stâncă.
Apoi o ajută pe Maria să se aşeze pe salteaua de flori sălbatice, străduindu-se s-o
îmbărbăteze.
Aprinse un foc din crengi şi frunze uscate. Era ceaţă cum e totdeauna la începutul lunii
mai în Siberia şi şuviţele de fum se amestecau cu smocurile de negură de pe râu.
Curând începură chinurile facerii şi Mihai se miră de tăria acestei fiinţe plăpânde,
care-şi înăbuşea durerile neomeneşti privind la el cu un zâmbet sfios, parcă şi-ar fi cerut
mereu scuze pentru faptul că nu e suficient de puternică.
La un moment dat ea simţi cum îşi pierde cunoştinţa. Împrejurimile se învârtejeau în
ochii ei, toate începură să plutească odată cu ea: pietrele, pinii, focul din preajmă...
Mihai îşi scufundă căuşul palmelor în spumele cascadei subţiri şi-l umplu cu apă
limpede şi rece, se apropie şi-i clăti faţa fierbinte: parcă ar fi turnat-o pe nişte cărbuni încinşi.
− Ajută-mă, Mihai, îngână ea ca de dincolo de viaţă şi de moarte, apucându-l strâns de
braţ.
− Sunt aici. Încă un pic. Rezistă. Totul va fi bine. Sunt cu tine, iubito!
Umilită de durere, Maria făcea eforturi crâncene ca să nu se rostogolească în neantul
care o asalta din toate părţile şi să înăbuşe în ea puterea strigătului pe care-l purta în sine de
când se născuse femeie pe pământ, dar ea nu mai reuşi, şi atunci, dintr-odată, peste taigaua
înrourată se revărsă un ţipăt scurt, neomenesc, ca de pasăre lovită de săgeată.
− Ooof!
Imediat îşi muşcă buzele până la sânge, îşi înfipse degetele înfrigurate în aşternutul de
frunze şi crengi, frământându-le cu spaimă şi disperare.
În acelaşi timp se auzi un plânset de copil.
Mihai mai mult prinse din zbor un corp lunecos, un ghemuleţ viu, şi-n clipa în care-l
simţi în palme, un curent ciudat îl furnică din creştet şi până în călcâie. Era un sentiment
ciudat de bucurie, de frică, de mândrie, de durere, de însufleţire, de deznădejde şi de fericire
amestecate laolaltă.
Reteză ombilicul cu dinţii, precum ştia că procedează țărăncile din Basarabia lui
atunci când nasc singure în câmp, făcu câţiva paşi cu pruncul în braţe către şuviţele cascadei
care cădeau de sus, parcă din cer, şi-l scufundă, ca pentru botez, în şuvoiul rece şi limpede ca
lacrima, aşa cum mai aflase că fac oamenii unor popoare din Siberia, ca să-şi călească pentru
o viaţă nou-născuţii. Apoi îi ridică trupuşorul curat cu ambele lui mâini sus deasupra capului
şi strigă nereţinut, cu o bucurie descătuşată, către toate cele patru zări:
− Liber! Liber! Te-ai născut liber!
Taigaua întreagă, cu arborii şi ierburile, cu pietrele şi izvoarele, cu văile şi fiarele ei, se
înfioră de vocea lui, ecoul purtând-o până departe către Pacific.
− Liber!
L-a învelit apoi strâns în toate cârpele pe care le avea îmbrăcate pe el şi pe care avu
grijă să le spele în ajun, şi-l aşeză pe pieptul Mariei.
− Maria, Maria! nu înceta el să se bucure. E băiatul nostru!
Eliberată de chinurile infernale care-i zdruncinară fiinţa, chipul de icoană al Mariei,
chiar dacă mai păstra pecetea suferinţei prin care trecuse, radia lumină şi măreţie.
− Maria, vreau să te rog ...
− Spune, Mihai.
− ...să fii de acord ca pe fiul nostru să-l cheme Mircea. E numele tatălui meu. Iar în
neamul nostru există o tradiţie, ca numele să treacă, precum o ştafetă, de la bunic la nepot...
66
− Mircea... Mircea, repetă ea, ca şi cum ar fi dorit să verifice cum sună. E un nume
care seamănă cu el.
Apoi îi surâse, plină de recunoştinţă:
− Mă temeam să mor şi să nu-mi pot împlini menirea.
− Care menire?!
− Aceea de a-ţi naşte un copil.
Îşi învinse durerea şi continuă:
− M-am tot gândit de mică la acel unic bărbat al existenţei mele, pe care să-l iubesc
cel mai mult şi căruia să-i dăruiesc, ca pe o ofrandă, toată viaţa mea. Să împart cu el: bucuriile
şi durerile, speranţele şi frământările. Să-l petrec la muncă şi să-l aştept. Să gătesc, să cos, să
spăl, să fac curat, să-i aştern patul. Dar – mai întâi şi înainte de toate acestea – să-i nasc
prunci. Care să semene cu el şi cu mine. Şi, iată, visul vieţii mele s-a împlinit.
În creierul lui Mihai Ulmu se înfiripară mai multe cuvinte de recunoştinţă, dar
niciunul dintre ele nu îndrăzni să se facă auzit.
Îi sărută fruntea fierbinte, parcă sărută o flacără.
Mircea, pruncul lor, scânci uşor prin somn.
Mugurul sânilor femeii prinse să picure lapte undeva sub hainele groase şi, când ea îl
scoase la lumină, buzele oarbe ale sugarului îl găsiră imediat. Mihai îi admira – „Madona şi
Pruncul” ca pogorâţi din pânzele lui Caravaggio –, iar inima îi creştea în piept de cea mai
mare bucurie de care avusese parte până atunci.
Îşi moşise propriul copil.
Era ca o afirmare a miracolului vieţii ce triumfă.
„Oamenii nu vor reuşi de tot să se extermine, cât oameni se vor mai naşte încă pe
pământ...”, se gândi Mihai Ulmu, în timp ce reaprindea focul din preajmă, aruncând în el
vreascuri.
Asculta cum trosnesc crengile în foc, împrăştiind în jur mănunchiuri de scântei, care
se topeau în iarbă.
Un fum sacru se încâlci în ceaţa care plutea peste râu.
Maria şi pruncul adormiră, obosiţi, lângă foc.
Mihai îi veghea, fericit. De câteva ore, de când are un urmaş, e ca şi cum Dumnezeu i-
ar mai fi pus la dispoziţie încă o viaţă. E ca şi cum la timpul său, trăit şi netrăit, s-a mai
adăugat un alt timp, suficient, pe care-l va trăi prin altcineva. Mihai Ulmu simţi atunci că prin
copilul său şi prin copiii copilului său, şi prin copiii copiilor copiilor copiilor copiilor săi – el
va trăi veşnic.
La un moment dat observă că Mircea – urma să se obişnuiască cu acest nume! –
zâmbeşte prin vis. Ce i se arată oare?! Poate-şi vede viitorul?! Poate trecutul?!
Se ridică şi îi înveli, pe Maria şi pruncuţul adormit la pieptul ei.
„Merită să-ţi trăieşti viaţa pentru o clipă ca asta”, se gândi el.
Auzi cum crengile brazilor uriaşi prinseră din nou să se lovească una de cealaltă, semn
că pornise iarăşi să bată vântul dinspre Ocean.
Privind ca acaparat de o vrajă în focul cu flacără tot mai înaltă, rosti încet, adresându-
se parcă mai mult jăraticului cuprins de văpaie:
− E copilul nostru, Maria. E pruncul meu şi al tău. El s-a născut liber. E om liber,
născut dintr-o mamă liberă şi un tată liber.
***
67
Nu-mi amintesc acea zi, dar aceasta – cu lumina, aerul şi freamătul ei – a rămas
întipărită pentru totdeauna în fiinţa mea, în felul meu de a fi, de a simţi şi de a trăi viaţa, cea
care i se dăruieşte fiecăruia dintre noi, ca pe cel mai minunat şi irepetabil cadou.
Captivi
„Omul liber poate fi prizonier, dar nu sclav.”
Jacques Amyot
Se făcu dimineaţă. Maria şi Mircea mai dormeau. Mihai veghea în preajmă. Dintr-
odată Maria tresări. Munţii şi taigaua se învârtiră cu ea odată, şi cerul se prăbuşi ca o pasăre
rănită peste pinii bătrâni.
„Mihai!”, şopti Maria alarmată.
„Ce e, iubito?”
„Vin!”
„Cine?”
„După noi.”
„Ţi se pare. Nu e nimeni.”
Mihai îşi ciuli urechile. Liniştea era desăvârşită. Se auzea numai gâlgâiala aerului,
pătrunzând printre munţi în defileuri. Şi vântul care clătina abia-abia vârfurile arborilor de pe
culmi.
„Să mergem de aici!”, a zis Maria. „Să plecăm. Chiar acum...”
Dar înainte de a-şi încheia fraza, chiar în faţa lor apărură câinii. Maria nici nu avu
timp să ţipe.
Când potăile se aruncară ca din praştie peste locul în care se afla copilul lor, iar un
dulău pieptos se prăvăli de sus, precum un mal greu, peste Mihai, întru a-l răsturna la pământ,
acesta se răsuci în cădere şi acoperi cu pieptul său, cu mâinile sale, cu respiraţia sa – ca pe o
avere de preţ – puiul de om de alături. Era copilul lui, copilul Mariei, copilul lor.
Colţii zăvozilor îi sfârtecară pe dată pufoaica, împrăştiindu-i vata prin toată poiana, îi
rupseră pantalonii, zeghea, traseră de bocancii groşi să-l descalţe, înfigându-i-se adânc în
68
carne, sfâşiindu-i-o fără milă, până ieşiră, ca nişte lupi din hăţişuri, şi soldaţii, şi-i domoliră cu
câteva focuri de armă.
Cu un schelălăit poznaş, javrele se dădură imediat la o parte.
Le fumega blana, se vede că alergaseră mult. Limbile le atârnau până la pământ. Dar
privirile lor erau vesele.
Erau dulăi puternici care doborau dintr-un salt oamenii vânaţi, tăvălindu-i prin noroi
sau zăpadă, ca să-şi distreze stăpânii.
Ţinute în zgărzi, potăile erau mai domolite, slobozite însă, ele înnebuneau.
Când soldaţii se apropiară, gradatul cu voce spartă, vechiul lor cunoscut, văzându-l pe
Ulmu cu un copil în braţe, exclamă:
− Ia uitaţi-vă, fraţilor! Data trecută îl căutam pe unul şi am dat de doi, acum căutam
doi şi am dat de trei.
− Kudreavţev se va minuna la sigur! a mai adăugat, visător, un altul. Şi poate, ne va
suplimenta cina şi de astă dată cu o porţie de terci cu carne!
69
Tatuaje
„Suferinţa nu este răul.”
Ioan Gură de Aur
Tatuajul era o practică obişnuită între deţinuţi.
Tatuaje îşi făceau şi bărbaţii, şi femeile.
Credeau că simbolurile suprapuse pe anumite părţi ale corpului le aduc noroc.
Popoarele din Siberia le făceau împotriva vrăjilor şi ca mijloc de apărare contra
bolilor.
Deţinuţii însă le foloseau mai mult contra uitării.
Cei mai mulţi îşi scriau ostentativ numele, mai ales pe dosul palmei, pe braţ, pe umăr,
să se vadă că nu şi l-au pierdut de tot. „Pictorii” de carne vie aveau mult de lucru.
Pentru o ţigară ori o lingură de terci executau orice moft.
Tatuajele erau făcute la comandă: dragoni stilizaţi aplicaţi într-un anume fel, încât zici
că zboară atunci când mişti braţul sau umărul pe care a fost localizat, lupi cu botul însângerat,
scene istorice pictate pe tot corpul, perversul diavol tasmanian aplicat, de regulă, în zone
intime, strofe de poezii, adrese, nume, tot ce doreşti.
Temnicerii închideau ochii la această „îndeletnicire huliganică” a deţinuţilor, pentru că
se întâmplaseră cazuri când pe unii dintre cei care coborâseră în mine şi fură striviţi de
prăbuşiri de subterane, de multe ori, să-i poată recunoaşte doar după tatuaje.
Fiecare baracă avea „pictorul” ei de carne vie, gata să înveşnicească pe oricine.
Cum găseau ace şi cerneală, numai ei ştiau.
Cernelurile erau făcute din cărbune, funingine şi fierturi din rădăcini de copac.
Ele erau introduse sub piele cu ajutorul unor ace sau cu vârful ascuţit al unui os de
peşte.
„Pictoriţa” din baraca mămicilor de la Şirokaia Poleana, Liuba Krig, o infractoare care
născuse şi ea de curând, a întrebat-o într-o zi pe Maria:
− Tu nu vrei să te pictez?
− Pentru ce?
− Atunci când Olga Naghina a ars aproape toată, împinsă sau căzută întâmplător în
cuptorul de minereuri, a fost recunoscută după numele pe care i-l tatuasem eu pe mână. Când
soldaţii din escortă au găsit în taiga o bucată de cadavru, mâncat de lupi, după însemnul făcut
de mine s-a constatat că aparţinuse Tanei Vetrova din baraca 7.
− E dureros? se interesă Maria.
− Nu. Dacă masezi bine pielea, nici nu simţi.
− Bine. O să mă gândesc.
Din acea clipă Maria a început să mediteze la acel joc de-a nemurirea.
Într-o zi s-a apropiat de Liuba şi a rugat-o:
− Împrumută-mi ustensilele tale şi tuşul pentru o seară.
− Cu ce mă vei plăti?
70
− Cu lacrimi. Numai ele mi-au mai rămas.
Ea zâmbi şi i le cedă.
− Tuşul e preparat din coajă de cedru fulgerat şi acul e nou.
În curând Mircea urma să împlinească doi ani. Asta însemna că se vor despărţi pentru
totdeauna. Când o vedea, alerga spre ea şi-i cuprindea picioarele. Maria îl săruta, îl alinta, îi
vorbea. Semăna cu Mihai, dar şi cu ea, dar şi cu părinţii ei, dar şi cu consătenii ei, pentru că
oamenii împrumută, de regulă, trăsăturile celor pe care i-au iubit mai înainte de a-i cunoaşte şi
pe care i-au aşteptat să se nască.
În acea seară Maria l-a luat pe Mircea în braţe, l-a mângâiat, l-a aruncat de mai multe
ori în sus către tavan, făcându-l să râdă, apoi i-a desfăcut mâneca şi i-a frecţionat îndelung
până la durere locul dintre încheietură şi cot de pe mânuţa stângă.
În capătul coridorului se afla o cameră de baie folosită deopotrivă de infirmiere şi
deţinutele-mămici, în care acestora din urmă li se permitea să-şi ducă şi copiii.
Maria pătrunse în cămăruţa friguroasă, trase zăvorul după ea, îşi aşternu pufoaica pe
duşumeaua de ciment, iar pe pufoaică îşi aşeză băieţelul.
Când înfipse acul abia-abia, Mircea tresări şi începu să plângă. Maria plângea şi ea.
Dar nu se opri din lucrul ei. Cerneala de pe braţ îl sperie pe copil şi el prinse să smiorcăie şi
mai tare. Dar când infirmierele începură să bată alarmate cu pumnii în uşă şi să strige:
„Deschide, Răzeşu!”, copilul tăcu. El îşi învinse suferinţa şi cu ochii bulbucaţi de lacrimi
urmărea ce face mama lui, ascultând atent vocile de după uşă. Ea, femeia care are cea mai
mare grijă de el, nu-i putea face vreun rău, cum i-ar fi putut ea face rău?!
Copilul şi-a ţinut buzişoarele lipite strâns, până pe braţul lui a apărut un nume, pe care
îl va descifra mult mai târziu: M i r c e a, când, rememorându-şi ca prin ceaţă una dintre
primele amintiri ale vieţii sale, va realiza că răul şi durerea nu totdeauna sunt lucruri identice.
După ce mămica lui i-a încheiat mâneca şi a tras zăvorul, peste ei au dat buzna nişte
femei speriate.
− Ce faci aici, Răzeşu?! Am crezut că ai de gând să-l omori, înainte de a vă despărţi.
Am avut şi cazuri din astea.
Maria îl ţinea strâns la piept, ca pe cea mai scumpă comoară a vieţii sale.
− Puiul mamei, iartă-mă! a şoptit ea, cuprinzând trupul lui micuţ, care se resemnase şi
în care auzea cum viaţa palpită, cu flacără sporită.
A doua zi copilul împlini doi ani şi Maria, cu toate protestele, ţipetele, strigătele ei
disperate, a fost întoarsă înapoi în lagărul de femei, iar băiatul – trimis la Colonia-Creşă Nr. 3,
situată la o distanţă de circa zece kilometri de „Zarianka-6”.
Acea zi a fost cea mai tristă din toată viaţa ei.
71
II. Ţigările lui Dumnezeu
„Ava Paesius îşi ducea viaţa retras într-un pustiu nemărginit. Venind la
el Ava Ioan, superiorul unei mari mănăstiri cu mulţi monahi, l-a cercetat ca
pe un vechi frate, cum şi-a petrecut toţi aceşti patruzeci de ani, de când,
despărţiţi de lume, n-a mai fost tulburat de niciun frate în pustiu.
− Soarele, a răspuns el, nu m-a văzut niciodată mâncând.
− Şi nici pe mine mâniat, a replicat celălalt.”
Sfântul Ioan Casian
Înainte de Zarianka părintele Ioan Florenski fu repartizat la Ciornâi Potok, lagărul
pentru criminali de drept comun de lângă Obi.
Preotul nimeri în ţarcul fiarelor: asasini, violatori, cuţitari, hoţi, complotişti,
delincvenţi, contrabandişti, escroci, trişori, paricizi, psihopaţi, pungaşi, canibali.
Când a fost împins în baracă, un tip care arăta ca un camion, i-a zis:
− Popo, tu vei dormi lângă hârdău.
Baraca, iar în ea erau peste o sută de deţinuţi, tăcută ca un cimitir, se prefăcu că nu
aude.
Pricepu că el e starostele şi nu avea niciun rost să nu i se supună. Acesta era, cum avea
să afle mai târziu, Grişa Piterski, celebrul hoţ în lege şi asasin notoriu. El avea o cabină
separată din scânduri în capătul barăcii.
Abia îşi puse bocceaua pe patul cel mai de jos dintr-un corp de patru priciuri, că
„mahărul” se apropie de el şi îi spuse:
− Am o propunere: să facem schimb de ţoale. Ce zici?
Şi-i dezbrăcă aproape cu sila rasa de preot încă bună, pe care Grişa o îmbrăcă în
rumoarea veselă a celorlalţi.
− Să-mi spuneţi „sfinţia voastră”, se adresă el înveselit camarazilor săi, coborând mâna
peste creştetele unora dintre ciracii din preajmă, ca să-i „binecuvânteze”.
Într-o după-amiază de duminică, deţinuţii se plictiseau. Grişa Piterski s-a apropiat de preot
şi i-a zis oţărât:
− Popo, stai şi molfăi cu ochii închişi toată ziua, semn că te rogi în draci. Văd că vrei
să ajungi în rai fără noi. Şi m-am gândit: n-ai putea să-l rogi pe Dumnezeul acesta al tău să ne
trimită nişte ţigări, că noi murim dacă nu fumăm. N-am tras fum în mine de patru luni de zile.
Iar aista, Dumnezeu, cum îi zici, ne lasă să murim.
Părintele Ioan ştia şi el: râul Obi era îngheţat şi de mai multe luni de zile nici un vapor
nu ajunsese până la ei. Pe cel cu ţigări îl surprinse iarna pe drum.
− Roagă-te pentru ce ţi-am spus, insistă barosanul. Nu fi egoist şi te ruga doar pentru
tine, pentru ca să-ţi pregătească Dumnezeu un loc în rai, care, vezi, să nu mai fie lângă
hârdău ca aici.
Părintele Ioan le propuse pe un ton calm, ca la Bezbojenka:
− Să ne rugăm cu toţii...
− Nu! Fă-o fără noi, i-a spus Grişa, şi se îndreptă către cabina sa din fundul barăcii.
Clericul se aşeză în genunchi şi începu să se roage:
72
− Sunt mic, Doamne, şi păcătos. N-am îndrăznit niciodată se te rog ceva pentru mine,
nevrednicul. Doamne, trimite-le nefericiţilor acestora ţigările „Belomor-kanal”, ca să nu se
creadă uitaţi de tine. Doamne, îndrăznesc să cred că aceşti năpăstuiţi, trăgând în piept fumul
de ţigară, îşi vor aminti de tine. Ştiu că vina mea e de neiertat, pentru că fumatul e un păcat,
iar eu te rog să-i ajuţi pe aceşti oameni să păcătuiască. Dar chinul lor este fără margini şi
numai tu poţi să mai scazi din el...
Se rugă neîntrerupt vreo 4-5 ore, nu departe de hârdău, în genunchi ca la biserică. Dar
în curând şmecherii uitară de el, fiecare căutându-şi de ale sale. Într-un târziu, Grişa Piterski
ieşi din cabină, veni lângă el şi-l scuipă cu dispreţ. A fost ca un semnal. Caracuda a sărit de pe
paturile de scânduri şi a procedat la fel. El nu le acordă nicio atenţie, se ştergea de flegme şi se
ruga mai departe. Asta-l enervă şi mai mult pe Piterski, care se mai apropie o dată şi-l lovi cu
pumnul peste ceafă.
− Paraziţi ce sunteţi! Amăgiţi poporul.
Imediat tăbărâră asupra lui şi alţi pezevenchi, lovindu-l cu pumnii şi picioarele ca la
fasole. El căzu la pământ, în timp ce se mai ruga pentru ei:
− Doamne, ajută-i pe aceşti nefericiţi. Trimite-le ţigări...
Dar Dumnezeu nu avea ţigări. Şi loviturile nu conteneau. Doar că acum erau ceva mai
vesele.
Apoi îl lăsară zăcând într-o baltă de sânge.
După aproximativ o oră, când uitară de mult de preot, întemniţaţii au auzit trăgându-se
zăvorul exterior şi uşa grea de fier deschizându-se larg. Şi vocea unui caraliu, care-i anunţă:
− Bucuraţi-vă, derbedeilor! S-a dezgheţat Obiul şi vaporul cu ţigări a ajuns, în sfârşit,
şi la voi...
Şi a pus un sac de ţigări – porţia lor pe ultimele patru luni – lângă uşă...
Deţinuţii s-au repezit ca animalele, hămesiţi să tragă în piept un fum de ţigară, aproape
devorând sacul.
La un moment dat, o voce ca un muget cutremură baraca. Era Grişa Piterski:
− Opriţi! Nimeni nu se atinge de ţigări. Pune-le la loc! îi dădu el unuia dintre
camarazii săi peste mână.
Şi după ce fumătorii au adus supuşi pachetele cu ţigări, aruncându-le înapoi în sac,
aşteptând ca Grişa să le împartă ca de obicei, hoţul în lege le zise:
− Ţigările acestea nu sunt ale noastre. Aceste ţigări sunt ale lui.
Şi arătă spre ghemotocul de carne şi sânge care zăcea lângă hârdău.
− El le-a cerut. Lui i s-au dat. El să le împartă. El să ne dea, dacă va mai voi.
Mahărul a ridicat sacul cu ţigări şi l-a aşezat lângă preot. Apoi s-a dezbrăcat şi de rasă:
− Dă-mi zdrenţele mele, părinte! Am omorât la viaţa mea patru indivizi: un activist de
partid care mă înjurase de mamă, un miliţian care trăsese în mine şi nu mă nimerise, un hoţ
care a prădat un orfelinat din Tobolsk şi un ţârcovnic care vindea icoane scoase dintr-o
mănăstire, şi de la nimeni nu mi-am cerut iertare. Acum vreau să te rog să mă ierţi, popo!
A zis şi s-a aşezat în genunchi, adăugând în şoaptă:
− Aş vrea să te rog să ne dai câte o ţigară. Din ale tale. Că-s ale tale. Că n-am fumat de
patru luni de zile, şi noi murim dacă nu fumăm.
Părintele Ioan s-a ridicat cu greu în picioare, şi-a şters faţa de sânge, a făcut semnul
crucii deasupra sacului cu putoare şi a îngânat cu greu:
− Domnului să-i mulţumim. El s-a milostivit de noi.
Şi încet a împins sacul către Piterski. Acela a zis:
73
− Atenţie, e porţia noastră pentru ultimele patru luni de zile. Fiecare să se apropie şi
să-şi ia ceea ce i se cuvine.
Niciodată părintele Ioan nu s-a simţit mai bogat. Cel de Sus îi trimisese acest sac de
ţigări ca un semn că nu l-a părăsit. Când deţinuţii prinseră să-şi aprindă ţigările, fumul ieşea
prin crăpăturile de la uşi şi pe geamuri înălţându-se drept spre cer, ca un fum de jertfă.
Apoi la ora cinei au fost duşi în sala de mese: la coaja lor de pâine cleioasă şi la apa
chioară numită ciorbă.
Părintele Ioan se aplecă deasupra gamelei sale: se auzea cum de durerea fizică ce nu-i
trecuse încă lacrimile îi picurau – pic! pic! – în lichidul acela leşios.
Aici răsună iar vocea lui Piterski:
− Hei, popo! Fă-ţi datoria: blagosloveşte-ne haleala.
Abia atunci părintele Ioan observă că nimeni nu se atinsese de mâncare: toţi aşteptau
rugăciunea lui.
S-a ridicat greoi în picioare:
− Doamne, blagosloveşte mâncarea şi băutura robilor tăi...
Deşi durerea îi chinuia toată fiinţa, o bucurie tăinuită îl învălui.
Imediat toţi acei delincvenţi se aruncară să-şi soarbă apa chioară din gamele.
Acele animale veşnic flămânde aveau să recunoască mai apoi că a fost pentru prima
dată, de când se aflau în lagăr, când se ridicară de la mese sătui, deşi fuseseră serviţi cu
aceeaşi hrană de fiecare zi.
III. Spovedania părintelui Ioan
„Mi-i dor de Tine, Doamne, ca de-o fată!”
Vasile Voiculescu
Într-o noapte lungă de iarnă polară părintele Ioan, care zăcea de mai multe luni
nemişcat în patul său, i-a chemat pe tovarăşii lui de baracă să se dea mai aproape, zicându-le:
− Fraţilor, vreau să mă spovedesc. Am o taină, pe care nu vreau s-o iau cu mine în
mormânt. Şi pentru că nu este aici duhovnic şi n-am altcuiva cui o spune, rogu-vă, ascultaţi-o
şi, dacă veţi putea să mă iertaţi pentru păcatul pe care-l port, iertaţi-mă, că simt că ceasul meu
e aproape. Iar dacă nu – să rămân păcătos şi treclet şi pe lumea cealaltă.
Încet baraca se îngrămădi în jurul lui.
Preotul surâse blând, pentru prima dată de când se afla printre ei fu văzut schiţând un
zâmbet.
− Închisoarea mi-a amintit că sunt şi eu om, şi-s atotputernic, începu el. Căci am fost
deseori scuipat şi înjosit, dar sufletul nu mi l-a putut nimeni birui. Şi dacă nu era temniţa, nu
ştiu de ce cred că Domnul nu m-ar fi recunoscut. De aceea am zis de zeci de ori pe zi:
blagoslovită să fii tu, închisoare! Aici m-am convins că zadarnic clădeşti binele lumesc dacă
el nu trece prin rugăciune şi renunţare...
74
− Lasă-te întrebat, părinte, a zis Mendelstam. Ce ai pe suflet şi ai vrea să laşi aici pe
pământ, ca să nu te tragă povara păcatului înapoi când sufletul îţi va zbura către ceruri?!
− Am refuzat să-l aduc pe Antihrist în biserică, dar nu pentru asta m-a pedepsit
Dumnezeu, ci pentru că am fost călcătorul poruncii a zecea. Iar omul de aceea e om, că n-are
putere de a se birui pe sine.
Se ridică în capul oaselor ca să-i cuprindă cu privirea pe toţi şi continuă.
− Eu, fraţilor, la viaţa mea am iubit pe cineva pe care l-am urât de moarte. Eram preot
tânăr la o mănăstire din munţi. La slujbe venea şi lume din satele din împrejurimi. Odată, la o
liturghie am văzut o tânără care stătea postată sfidător înaintea tuturor chiar în faţa mea. Şi se
uita numai în ochii mei. Şi aşa câteva duminici la rând, până am început să mă bâlbâi pe
evangheliile din care citeam. O chema Efrema. Eram rănit de frumuseţea ei. Şi zgândărit am
fost până-n inimă de ochii ei prăpăstioşi. Şi le-am spus într-o zi ortacilor de asceză că m-am
îmbolnăvit şi l-am rugat pe alt frate să mă înlocuiască. Dar eram chiar bolnav: nu aveam poftă
de mâncare, mă uscam pe picioare, aveam insomnii, oftam din senin şi nu ştiam ce boală e
asta. Şi pe la mijlocul liturghiei cel care ne trimite ispitele m-a ridicat din pat, îndemnându-mă
să mă duc la biserică, să văd dacă e la locul ei. Şi am văzut-o stând între credincioşi şi
căutându-mă cu ochii. Şi atunci, ca să-l birui pe diavolul din mine, căci eu, în loc să
chibzuiesc la Domnul, mă prindeam în faţa icoanelor gândindu-mă la acea Efrema, m-am
cerut la stareţ să mă trimită la un loc de rugăciune din alţi munţi.
Am plecat la un mitoc, unde am trăit ca o fiară sălbatică. Nu mâncam decât anaforă şi
nu beam decât zăpada pe care o topeam cu buzele. Şi mă închinam fierbinte, zi şi noapte.
Şi odată, pe când mă rugam Celui de Sus să mă ajute ca să mă înfrâng pe mine,
Efrema a ajuns cu un frate până acolo la sihăstrie. Îl minţise că e sora mea, şi-acela, om naiv,
îi spusese unde mă aflu.
Când am văzut-o, mă speriasem grozav. Semănam cu un om electrocutat, care nu-şi
poate dezlipi mâna de pe sârma ucigaşă.
Când fratele a intrat să se închine la icoanele din schit, rămasă numai cu mine, ea mi-a
spus:
− Părinte Ioan, vreau să te rog să mă spovedeşti.
Şi când i-am pus epitrahilul pe cap, ea a început să plângă sub el fără să se mai poată
ogoi:
− Ce să fac, părinte, că te iubesc?! Nu pot dormi, nu pot mânca, nu am pace, de când
te-am văzut, mă gândesc numai la sfinţia ta...
Atunci i-am scos epitrahilul de pe creştet, m-am aşezat în genunchi în faţa ei şi am
bătut metanii, ca în faţa unei icoane, şi i-am zis cu lacrimi în ochi:
− Efrema. Ai milă de mine. Nu mă ucide. Eu i-am juruit viaţa mea Domnului şi pe tine
nu te pot iubi decât ca pe o soră întru Domnul nostru Iisus Hristos. Lasă-mă, sufletul şi aşa
îmi este tulbure ca o apă în care s-au revărsat viiturile. Du-te în drumul tău. Eşti tânără şi
frumoasă. Găseşte-ţi pe altcineva pe care să-l iubeşti ca pe bărbatul tău... Te implor să nu mă
nenoroceşti...
Astea i-am zis şi încă altele pe care nu le mai ţin minte. Şi am prins amândoi să bocim,
iar când a ieşit fratele din metoc ne-a găsit pe amândoi îngenuncheaţi în zăpadă, cuprinşi ca
doi fraţi care nu s-au văzut de-un secol şi plângând neogoiţi, cu lacrimile unuia amestecate cu
ale celuilalt...
Pe urmă Efrema mi-a sărutat mâna, de-am simţit-o ca arsă în acel loc mai multe zile,
şi a plecat.
Şi din acel moment a început iadul meu.
Deschideam ceaslovul şi vedeam ochii ei.
Citeam vieţile sfinţilor gândindu-mă la Efrema.
Mă închinam la icoane şi-n toate zăream chipul păcătoasei.
75
Odată am cuprins tulpina unui fag şi am simţit cum sângele a început să fiarbă în mine
ca laptele pus pe foc, pentru că-mi închipuisem, o, suflet păcătos, că o ţin în braţe pe ea. Şi
atunci m-am hotărât să mor.
Umbla prin munţi o haită turbată de lupi, care ataca oameni, spărgea stâne, sfâşia cai,
sugruma câini. I-am auzit urletele în câteva nopţi pe o vale, zisă a Fagilor, apoi am dat şi de urmele
ei. Avea o potecă pe care cobora din munte spre o stână din vale, căreia-i tot da târcoale. Şi într-o
noapte cu lună am ieşit înaintea haitei pe trecătoare. Coborau prin zăpada înaltă din munte vreo
douăzeci de lupi flămânzi şi iuţi, în frunte cu o lupoaică voinică. La început, când am simţit că mi se
ridică părul măciucă în creştet, am vrut să fug, dar m-am gândit la Efrema şi am rămas locului. Lupii
s-au apropiat, s-au oprit la câţiva paşi înaintea mea şi, simţind mirosul cărnii de om, m-au studiat şi
m-au adulmecat o vreme, întinzând nările subţiri către mine şi, ridicând boturile lor către lună, de le-
am văzut colţii sclipind ca nişte junghiuri de oţel, apoi – prima s-a ferit lupoaica, iar după ea, unul
câte unul, şi ceilalţi lupi − au croit două pârtii adânci prin troianul înalt dintr-o parte şi din alta,
lunecând pe lângă locul în care mă oprisem stâlp cu nădejde c-aş fi putut muri fără păcat, şi
coborând fără să se grăbească înspre satul din vale, toată acea haită flămândă m-a ocolit cu dispreţ...
După aceea m-am rugat de Dumnezeu să-mi dea puterea să o uit, dar şi Bunul mă
părăsise... Şi-n această închisoare a mea de multe ori îmi apărea icoana ei în faţă, şi iadul acesta în
care mă mutasem mi s-a părut blând.
Asta e taina mea, fraţilor. Şi dacă puteţi, rogu-vă de mă iertaţi, a zis el adresându-li-se ca
unor duhovnici cărora li s-a mărturisit. Iar dacă nu, blestemat să fiu...
Apoi a descusut atent, cu un deget pe care-l vârâse în cusătură, perna, scoţând, ascuns în
vata ei, un capăt de lumânare, pe care l-a aprins, rostind cu vocea lui tot mai stinsă:
− Domnul şi Dumnezeul nostru Iisus Hristos, cu darul şi cu îndurările sale de oameni, să mă
ierte pe mine păcătosul şi să mă dezlege de toate păcatele mele, cu voie sau fără de voie... Amin...
Zicând acestea, părintele Ioan a tăcut.
Mendelstam a vorbit atunci cu tonalitatea unui rabin:
− Doi oameni care se iubesc corectează ceea ce este nedesăvârşit în creaţia lui Dumnezeu,
părinte. În acea femeie ai căutat perfecţiunea dintâi, pe care a pus-o Cel de Sus în fiecare dintre
oameni. Şi ai găsit-o. Dar te-ai temut ca această iubire pământească să n-o umbrească pe cealaltă,
cerească. Iar dragostea cea pământească tot El ţi-a trimis-o, să-ţi amintească de faptul că eşti om cu
slăbiciuni şi păcate. Prin ea l-ai cunoscut şi mai bine pe Cel de Sus şi minunăţia lucrărilor sale... Iar
Efrema, ea te-a modelat, ca şi Dumnezeul la care te rogi, fără să ştii, şi te-a apropiat şi mai mult de
sfinţenie. Miluit să fii, părinte Ioan!
− Mulţumesc, fraţilor, pentru că m-aţi ascultat, a zis părintele Ioan şi a amuţit.
Cineva trecu palma prin dreptul feţei lui să vadă dacă mai respiră. Când lumânarea aproape
că se topi, preotul schiţă un surâs, ca de-un vis pe care-l vedea numai el sau de o întâlnire pe care o
tânji întreaga lui viaţă, murmurând:
− E-e-frema!
Tot atunci răsuflă o dată adânc şi, când sufletul i se desprinse de trup, lumânarea tresări
brusc, risipindu-şi lumina pe jos.
Pentru prima dată în veacul ei de baracă, scândurile necioplite de brad, din care erau făcute
priciurile, dar şi podelele aşchioase, începuseră să emane mireasmă de tămâie şi când cineva trase
pătura de pe geam, cerul cu miile lui de stele intră peste acei deţinuţi care-şi mai amintiră o dată în
acea noapte lungă că ei sunt oameni, oameni pe care Cel de Sus i-a făcut după chipul şi asemănarea
Sa.
76
Prima zi de libertate
„Să nu ai gând rău împotriva celor răi; ei vor cădea singuri, ca arborii
care cresc pe malul unui râu.”
Pañcatantra
Într-o dimineaţă, se treziră de prea multă linişte. Era de mult ora deşteptării, dar
nimeni nu bătu cu ranga în toaca de fier, soldaţii de gardă nu veniră să descuie uşile barăcii, să
strige „Deşteptarea!” şi să-i îndemne pe deţinuţii de serviciu să scoată hârdaiele pline, iar pe
ceilalţi − să se alinieze pentru a se duce în sala de mese, iar de acolo – la şantiere sau în zona
de lucru; liniştea era desăvârșită: nu se auzea nimic, niciun zgomot cât de mic, ca în ajun de
bătălie.
Coborâră din paturile lor neîncrezători, fără să ştie ce se întâmplă. Uşa de la intrare era
deschisă. Ieşiră pe dată în curte.
Ieşi şi Mihai. Un bărbat între două vârste se apropie de el şi-l întrebă:
− Ei, tu, M1- 315? Cum te cheamă?
−Ulmu. Mihai Ulmu, zise el parcă reconfirmându-şi recuperarea numelui, de care
fusese privat atâţia ani.
− Dar pe tine?
− Aratunian! Aron Aratunian.
Şi-au zâmbit larg unul altuia şi şi-au strâns mâinile, parcă se vedeau atunci pentru
prima dată.
− Am vrut să-ţi spun că te-am admirat, ai fost unicul care ai evadat de două ori şi n-ai
murit niciodată.
− Mulţumesc.
Se întâmplase ceva şi nimeni dintre ei nu ştia ce.
Barăcile, de regulă încuiate pe din afară, erau acum cu zăvoarele trase şi cu lacătele
aruncate la întâmplare pe jos. Uşile de la celule, de la carcere, de la infirmerie, de la multele
hardughii erau toate descuiate. Porţile cele mari ale închisorii se legănau în vânt, desfăcute
vraişte.
Ca şi cum administratorii cu tot cu gardieni ieşiră în fugă, fără să mai aibă timp să le
închidă la loc.
Reflectoarele cu lumini orbitoare, care vegheau în nopţi curtea largă a închisorii, mai
ardeau în plină zi, de parcă stăpânii lor le părăsiseră în grabă, la vreme de întuneric, uitând să
le stingă.
Santinelele nu se mai zăreau nici ele în foişoarele de lemn. Soldaţii din escortă,
patrulele de dincolo de cordonul de sârmă ghimpată, paznicii înarmaţi erau lipsă. Un felcer, şi
el dintre deţinuţi, înfăşurat într-un halat care fusese cândva alb, dar care semăna mai degrabă
cu o haină de măcelar, ieşi din infirmerie şi când deţinuţii îngrămădiţi în curtea
penitenciarului îl întrebară ce s-a întâmplat, el le-a spus:
− A murit Stalin... Azi-dimineaţă... La ora 3.00. Aşa că sunteţi liberi... Fiecare poate
pleca unde doreşte.
Libertatea îi îmbătă pe toţi ca o şampanie, făcându-i pe mulţi să-şi piardă capul. Foştii
condamnaţi erau cuprinşi ca de-o nebunie. Săreau în sus, se bucurau, nu le venea a crede
ochilor. Dulăii, oamenii cu puşti încărcate, paznicii dispărură ca printr-o minune din preajma
lor. Să fie adevărat?! Sau visează?!
77
Când aflară vestea, au rupt de pe căciuli, de pe haine, de pe pantaloni, de pe cămăşi
numerele blestemate, făcând un foc mare în mijlocul curţii. Unii au început să ţină discursuri.
Jorj Odesa a ocupat biroul lui Kudreavţev, şi-a pus pază personală şi s-a declarat şef.
Imediat, a efectuat un tur prin penitenciar, însoţit de o întreagă suită şi, ajungând în
sala de mese, a făcut un adevărat tărăboi când a aflat că micul dejun nu le va fi servit, din
motiv că bucătăresele o şterseseră şi ele împreună cu exponenţii vechii administraţii.
Cineva le vorbi de haitele de câini dresaţi care fură slobozite în taiga, şi acum, rămase
fără stăpân, se auzeau schelălăind descumpănit ici-colo pe văile şi munţii din preajmă.
Entuziasmul era de nedescris. Captivii de ieri ardeau de nerăbdare să ajungă la casele
lor. Unii porniră pe jos, pe de-a dreptul prin taiga sau de-a lungul căilor ferate, ca să ajungă
hăt în Estonia sau în Crimeea.
Mihai Ulmu se grăbi şi el să părăsească Zarianka.
Ieşi dincolo de porţi şi i se păru neobișnuit faptul că era fără escortă, că niciun lătrător
nu s-a luat pe urmele lui, că nu auzea obişnuitele comenzi: „Atenţiune! Ţineţi mâinile la spate.
Lăsați vorba! Nu rămâneţi de coloană! Ţineţi cadenţa! Cine face un pas spre dreapta, un pas
spre stânga va fi împuşcat pe loc!”.
Acolo îl întâlni pe Mendelstam: acesta ca şi cum ar fi ieşit la o plimbare, mergea
agale, fluierând, cu mâinile în buzunare, fără niciun fel de bagaj, numai că el păşea într-o
direcţie contrară celeia în care se îndreptau ceilalţi foşti deţinuţi.
− Încotro, meştere?! l-a întrebat Ulmu.
− Spre Pol. De mic ardeam de nerăbdare să ajung la el. Iar acum mă aflu atât de
aproape, încât ar fi păcat să ratez o atare ocazie. Merg până dă frigul cel mare, de minus 600.
Iernez în „ciumul” unor iakuţi, iar la primăvară plec mai departe. Vreau să găsesc locul de
unde porneşte frigul în lume.
Apoi i-a zis visător:
− Cât mai am de trăit, vreau să călătoresc, vreau să cunosc lumea. Ce dar minunat e
viaţa. E păcat ca omul să nu înţeleagă acest lucru.
Surâzând, el a continuat:
− Iar tu fii tare! Noi, cei atât de pregătiţi pentru moarte, suntem atât de nepregătiţi pentru viaţă.
Dar libertatea – să fii atent! – ne poate strivi cel mai lesne pe noi, cei care am visat-o cel mai mult.
S-au îmbrăţişat pentru ultima dată:
− Adio, prietene!
− Adio!
Era liber!
Liber.
Liber...
Nu crezuse nici el că generalisimul avea să moară vreodată.
Se simţea cumva nepregătit pentru viaţa lui nouă. Parcă pe cer lumina un alt soare. Ca
şi cum cel vechi se stinsese, şi un altul îi luase locul. Acesta depunea eforturi să alunge câlţii
de negură de pe bolţi şi frigul care se cuibărise în sufletele fiecăruia dintre ei.
El trebuia să ajungă acum la o altă închisoare. Nu ştia dacă vestea despre moartea
tovarăşului Stalin a ajuns şi la „Zarianka-6”. Maria... Spera... Ce mai spera?! O minune... S-
ar putea să o mai găsească şi împreună să-l caute pe Mircea, băiatul lor... Mergea aproape
alergând, ca în întâmpinarea unui viitor pentru care suferise suficient ca să-l merite.
În trei sferturi de oră ajunse la închisoarea de femei.
Aproape de poartă văzu mesteacănul din al cărui vârf el imitase cândva cocoşul-de-
munte, ca să-l poată auzi Maria. Acum mesteacănul era un schelet: un fulger lovi în el mai
78
demult, încenușându-l din creştet până-n pământ. Se apropie de el şi-i mângâie coaja jupuită
de vânt. Martor al fericirii lui. Îşi spuse în preajma acelui arbore trist că cele mai fericite clipe
ale vieţii lui s-au întâmplat între cele două închisori: „Zarianka-1” şi „Zarianka-6”, când reuşi
să evadeze, ca să fie cu Maria, Maria, Maria...
...Ce nume de munte sau de fluviu, sau de fulger în viaţa lui!
Era prima zi de libertate şi ar fi vrut să o împartă cu Maria.
Când împinse poarta de fier, ea se deschise singură, aproape să se prăvale.
În acea zi de 5 martie 1953 şi „Zarianka-6” lăsa impresia de lagăr părăsit.
Închisoarea de femei
„Oamenii nu sunt pedepsiţi pentru păcatele lor, ci de către ele.”
Elbert Hubbard
Închisoarea pentru femei părea şi ea pustie, ca fără de stăpân. Nu întâlni pe nimeni în
camera de gardă, în curte, la administraţie. Bătu la o uşă de fier ruginit, pe care scria: „Şefa
penitenciarului, tov. Skreab”, şi o deschise fără să mai aştepte să i se răspundă.
Şefa închisorii stătea la un birou metalic şi scria ceva.
Ulmu a pătruns pe uşă, dar, deşi aceasta a scârţâit îngrozitor din încheieturile neunse,
femeia nici gând să ridice capul din hârtii.
79
− Bună ziua!
Era surdă, probabil, pentru că răsfoia un registru, a notat ceva pe o filă, apoi a scos un
caiet pe care l-a frunzărit indiferentă înainte şi înapoi, ca un elev care nu ştie ce cuvânt caută
într-un dicţionar şi, după ce trecuseră alte minute în şir, Mihai repetă:
− Bună ziua! Eu...
− Închideţi uşa!
Încăperea îşi avea geamurile astupate cu obloane din plăci de fier, pereţii, ca şi uşa, ca
şi duşumeaua, ca şi tavanul, erau căptuşiţi cu foi de metal. Ca şi cum se aflau într-un seif. Un
bec palid ardea în incintă, deşi afară era zi albă. Camera rece, joasă, umedă şi neaerisită avea
un aer închis, stătut şi nesănătos. Chiar dacă Ulmu trăsese atent uşa după el, doamna Skreab
îşi reluă pe un ton poruncitor rugămintea:
− Închideţi uşa!
A subliniat, parcă s-ar fi temut să nu intre aerul proaspăt de afară: aer tare de cetini cu
lumina începutului de martie.
Apoi ridică ochii din mapele sale, privi spre uşă cu răceală şi zise:
− Mă scuzaţi! Aşezaţi-vă!
Era îmbrăcată într-o haină militară, croită special pentru femei, dar, ca şi cum ar fi fost
cusută la furie de cineva, emana şi ea supărare.
− Eu sunt... rosti Mihai, cu o voce îndepărtată, gata să se stingă, încât şi el abia-abia
dacă o auzi. Se opri, tuşi în pumn, apoi luă fraza de la capăt:
− Eu sunt soţul Mariei Răzeşu!
Femeia îl măsură cu privirea, atunci pentru prima oară, cu o privire de somnambul.
− Aşezaţi-vă! repetă dânsa, deşi Mihai şedea pe unul dintre scaunele metalice din
încăpere.
− Trăieşte? întrebă Ulmu gâtuit de emoţie.
Ea deveni atentă ca la un zgomot de paşi de pe scări, deschise un caiet de pe masă, în
care nu scria nimic, şi prinse să citească cu o voce gravă, de bariton răcit:
− Prezidiul Comitetului Central al PC(b) din toată Uniunea a decis ca optsprezece
milioane de deţinuţi să fie eliberaţi în cinstea Congresului ordinar al partidului...
Inima lui se izbi în piept ca un peşte de aţele unui năvod:
− Maria? Şi Maria Răzeşu? întrebă precipitat, cu o speranţă în voce Mihai Ulmu.
− Răzeşu?! Încercă ea parcă să şi-o amintească, apoi rosti repede:
− Maria Răzeşu a fost o lucrătoare bună.
− Trăieşte?!
− Pe ea au iubit-o toate deţinutele, până în ultima ei zi.
Mihai Ulmu avu impresia că umblă pe o gheaţă care pârâie. Se temu să mai întrebe
ceva.
Femeia din faţa lui închise caietul, chipul i se însenină un pic, capul nu mai părea
disproporţionat şi palmele ei prinseră să şteargă precipitat luciul metalic al mesei.
− A fost împuşcată în timpul unei tentative de evadare. E ceea ce ştiu... Îmi pare rău
să vă aduc această veste...
Mihai avu impresia că-i vorbeşte o bucată de cremene care brusc a căpătat glas:
− Am cunoscut-o pe Maria Răzeşi şi vreau să vă spun că a fost o fiinţă ciudată. De la
ea au învăţat să zâmbească unele femei din lagărul nostru, care nu surâseră vreodată în viaţa
lor.
Lui Mihai i-au crescut lacrimile ca nişte melci între gene, cădeau de sus, lăţindu-se
peste dosarele de pe marginea mesei.
80
La un moment dat femeia a prins să se răstească la el:
− Încetaţi! Că nu sunteţi muiere.
Mihai îşi şterse lacrimile şi i se adresă:
− Unde e mormântul ei?
− În cimitirul din spatele închisorii.
După o pauză Mihai mai întrebă:
− Unde e copilul?!
− Interesaţi-vă la Iasnoe. Când împlineau şase ani, erau repartizaţi pe la orfelinate.
Poate e la Nadrecinoe. Poate în altă parte. Uniunea Sovietică e mare.
Mihai se ridică să plece. Ajunse lângă uşă pe bâjbâite. Când apucă mânerul s-o
deschidă, şefa închisorii de femei îl strigă din urmă, cu ton milităresc:
− Cetăţene! Opriţi-vă!
Mihai se opri.
Ea căută ceva îndelung într-un dulap, scoase o mapă, o răsfoi, apoi vorbi:
− Să vă transmit lucrurile cetăţenei Răzeşu.
Căută în alt dulap, de unde scoase un plic, pe care i-l înmână.
„Lucrurile personale ale deţinutei nr. B2-033 (Răzeşu M.S.)”. Îl deschise tremurând.
În plic găsi o fotografie a clasei a douăsprezecea de la Liceul din Poiana, clasa lui şi a
ei; cărţulia cu versurile lui M. Eminescu şi inelul de iarbă din ziua nunţii lor din munţii cereşti
de pe Kolâma.
Mihai puse toate aceste lucruri la loc, închise plicul şi, când şefa se ridică să-şi ia
rămas bun, se înclină în faţa ei, amintindu-şi de-o veche formulă de politețe:
− Vă voi rămâne în veci îndatorat, stimată doamnă!
Ultimul cuvânt îl rosti apăsat, dând să plece.
− Vă mulţumesc, o, vă mulţumesc mult! bâigui şefa. Ochii ei i s-au părut brusc
luminoşi.
− Pentru ce?! a devenit curios Mihai.
− Mie nu mi-a zis nimeni niciodată în această viaţă „doamnă”. Sunteţi primul.
− Cum se poate?!
− Da, deşi eu sunt încă domnişoară!
– O, nici nu mă îndoiesc.
– Sărut mâna, mai adăugă Mihai şi reveni ca să-i sărute braţul de fier, aşa i se păru lui Ulmu,
pe care ea i-l întinse galant. Apoi şefa îi zise:
− Căutaţi-vă copilul la Nadrecinoe. Cred că e la orfelinatul de acolo. Poate aveţi
noroc.
Femeia în haine de soldat îl scrută cu o privire care încerca să-i câştige mai degrabă
duşmănia şi-i spuse ca o dezvinovățire:
− Eu n-am fost căsătorită niciodată. Ca şi majoritatea femeilor de aici. Eram numite
„călugăriţele lui Stalin”. Dar când mă gândesc că unele femei au evadat traversând râuri,
sărind de pe un sloi de gheaţă pe altul, ca să se întâlnească cu omul iubit sau când au trecut
printre gloanţe ca să-şi salveze copilul de tifosul mai tare ca fiinţa umană, îmi zic că, poate,
am pierdut în viaţă ceva esenţial, ce nu mi-a fost dat să cunosc şi să înţeleg. Dar destinul mi l-
am ales eu ... Şi nu învinuiesc pe nimeni... De multe ori mă întrebam ce port în piept: o inimă
sau un ceasornic? Ce-mi curge prin vene: sânge sau oţel topit?! Şi dumneavoastră mi-aţi
amintit azi că sunt şi eu om, o „doamnă”, cum mi-aţi zis, şi nu un mecanism. Am fost toată
viaţa militar până în vârful unghiilor. Iar eu..., zise ea visătoare şi aproape şoptind, ... sunt
81
din nobili. Interpretam „Lohengrin”, de Wagner în clasa a doua de pension. Toţi ai mei au fost
împuşcaţi. Şi eu n-am putut să aleg.
I se păru la un moment dat luminată de o rază de soare răzbită printre obloane.
Se despărţiră aproape prieteni.
− Sunteţi încă frumoasă, minţi Mihai, ca să-i mai facă o plăcere.
− O, zise ea, surâzând pentru prima dată (poate nu mai surâse tot din clasa a doua de
pension, se gândi Mihai), sunt plină de zbârcituri.
− Zbârciturile sufletului nu se văd, vru s-o consoleze Mihai.
− O, acelea-s şi mai multe. De asta sunt fericită, că nu se văd. Dacă s-ar vedea, ai privi
în altă parte sau ţi-ai acoperi ochii cu palmele, înspăimântat.
Mihai n-o contrazise, se înclină încă o dată şi-i spuse:
− Cu bine!
− Cu bine! rosti ea cu aceeaşi voce metalică de la început, care reveni şi al cărei ecou
se izbi reverberator de pereţii şi ei metalici.
Când ieşi în curte, soarele îl recunoscu uşor.
„Doamne...”, încercă Mihai să formuleze un gând de al său, dar îşi dădu seama că nici
chiar Dumnezeu nu poate modifica trecutul.
În cimitirul situat în spatele închisorii din mulţimea de scândurele o căută şi o găsi
uşor pe cea pe care era trecut un număr – „B2-033” −, care fusese alt nume, cel de la
Zarianka, al Mariei Răzeşu.
Stătu ziua întreagă în preajma mormântului ei. Găsi chiar la pictoriţa închisorii din
secţia cultural-educativă vopsea şi o toporişcă, cu ajutorul căreia ciopli o cruce, pe care a scris
în locul numărului un nume: „Maria Răzeşu”. În ultimul moment însă a făcut o completare:
„Maria Răzeşu-Ulmu”.
Puse pe mormânt ţărână îngheţată şi plantă lângă cruce un pui de mesteacăn.
A plâns fără lacrimi, trăind sentimentul când de prea multă durere lacrimile nu mai vor
să curgă.
Îngenunche lângă moviliţa de ţărână, zicând în gând: „O, moarte, hrăpăreaţo şi
lacomo, de ce nu m-ai cruţat măcar o singură dată?!”
La Nadrecinoe
„...nor în care fiecare fantezie vede o altă plăsmuire.”
Jean Paul
82
Şapte zile şi şapte nopţi stătu Mihai Ulmu în preajma orfelinatului din Nadrecinoe.
Mircea, băiatul lui şi al Mariei, trebuia să se afle acolo.
Ştia că, atunci când copilaşii împlineau doi ani de zile, erau trimişi la Colonia-Creşă din
Iasnoe, de unde, la vârsta de şase ani, erau aduşi la acest orfelinat, născocindu-se fiecăruia câte un
nume, care urma să-i însoţească toată viaţa.
Trecuseră mai bine de zece ani de când aceştia se despărţiseră de mamele lor.
Şi chiar dacă un copil avuse până la vârsta de doi ani alt nume, era imposibil ca acela
să nu fie uitat, abandonat, neglijat, scos din memorie după atâta amar de vreme. Iar Ulmu era
sigur că Mircea se afla printre elevii „fabricii de infractori”, cum i-a zis un paznic
orfelinatului de aici.
Timp de o săptămână de zile, Ulmu a scrutat chipul fiecărui copil − spera să-l
depisteze după unele trăsături care i-ar fi amintit de Maria sau i-ar fi aparţinut şi lui, a fost
martor involuntar la multe dintre jocurile lor trăsnite, le cunoştea regimul, a intrat în căminul
lor cu un singur bec, care se fura mereu, a discutat cu mulţi dintre ei, cu directoarea, cu
educatorii.
Dar zadarnic!
Nimeni nu-i putuse spune nimic.
Şi-abia norocul a fost cel care, pentru prima dată în viaţa lui, l-a ajutat.
Îl căuta prin curtea cea cu trei sute de copii fără nume, cu trei sute de copii care,
îmbrăcaţi în aceleaşi haine, cu aceeaşi tunsură, parcă ar fi avut cu toţii şi acelaşi chip, aşa cum
ai căuta un ac într-un car cu fân.
Într-o zi s-a apropiat de el un puştiulică:
− Ce cauţi?
− Îmi caut băiatul. Aş da orice să-l găsesc.
− Nu vrei să fiu eu băiatul tău?
− Eşti tu băiatul meu?
− S-ar putea. Crezi că nu?! Scoate-mă de aici, înfiază-mă numai până dincolo de porţi,
după aceea plecăm fiecare în drumul lui.
− Pe băiatul meu îl chema Mircea.
− Pe mine mă cheamă Ivan. Dar îmi poţi spune şi Mircea.
Era a şasea zi de căutări şi, obosit, Mihai aproape că se împăcase cu gândul să iasă de
acolo măcar cu cineva, cu un băiat căruia să-i spună Mircea şi să fie copilul lui.
Dar înainte de a se fi închis capcana, a prins să ezite:
− Să mai aşteptăm până mâine. I-am promis unei femei, mama lui şi soţia mea, că am să-l
găsesc pe el, şi nu pe altcineva.
− Ei, vezi, moşule! Dacă te răzgândeşti, îmi spui.
Ştia că, plecând de acolo fără să-l găsească, avea să-l piardă definitiv. Copiii se fereau
de el. Nu ştiau cine e, ce caută, dar ajunseră – şi ei, şi paznicii, şi pedagogii – să se
obişnuiască cu prezenţa lui zilnică. Ploua, ningea şi Ulmu cu sufletul zgribulit, zi de zi, apărea
lângă poartă, ca la serviciu.
− De unde vii? l-a întrebat omul de la intrare, care se plictisea.
− De departe. Mi-e frică de amintiri, ca să spun mai mult.
− Eşti, probabil, dintre criminalii pe care i-a eliberat Stalin după ce-a murit.
−...
− Ce crimă ai făcut?
− Am iubit o femeie cel mai mult pe lumea asta, nişte oameni şi nişte cărţi.
83
− Pentru că iubeşti pe cineva nu se dau ani de puşcărie. Pentru asta se împuşcă. De ce
nu te-au împuşcat?
− S-au scumpit la gloanţe. Erau mai puţine decât oamenii care trebuiau împuşcaţi.
− Ce cauţi prin orfelinatul nostru?
− Îmi caut băiatul.
− Lasă-l în pace. Aici el se simte bine. Ei au fost învăţaţi să urască, să se bată, să-şi
rupă cu dinţii beregata unul altuia, să ia viaţa pieptiş. Tu ce-ai avea să-l înveţi? Ei sunt ca nişte
lupi gata de vânătoare. Acum, când îi aşteaptă pădurile şi puşcăriile, n-ai putea să-i faci decât
rău. Caută-ţi de drum. Lasă-l. Du-te!
Din cauza ploilor înserarea venea repede. Ulmu se lăsa plouat, nu mai simţea apa ce
cădea de sus. Doar umerii îl dureau de răpăitul ei, ca şi cum ar fi cărat saci cu nisip toată ziua.
Pânza de tristeţe de pe ochi i-a căzut abia în ziua a şaptea.
Atunci l-a găsit pe Mircea.
În clipa când Ulmu n-a mai rezistat şi a prins să strige prin toată ograda ceea: „Mi-i-i-
rcea! Mi-i-ir-cea!”, pe acoperişul unui garaj a văzut, profilându-se în soare, un băietan ridicat
în toată statura lui, care, mut, ţinea sus, deasupra capului, un braţ cu mâneca suflecată până la
cot, pe care era tatuat un nume: „Mircea”.
Îi dăduseră lacrimile acolo, în mijlocul acelor copii, fără să ştie dacă sunt de suferinţă
sau de fericire.
Dar cel mai mult s-a speriat de el Mircea, pentru că-l ţinea cu mâna lui strâns-strâns,
ca într-un cleşte, parcă ar fi prins un infractor de care se temea să nu fugă.
Pe urmă, când au ieşit pe poarta orfelinatului, petrecuţi cu privirile de aproape toţi cei
trei sute de copleşi, şi au rămas numai ei doi, Mihai i-a spus fiului său:
− Eu credeam că suferinţele mari te dezgustă de viaţă. Dar ele te fac s-o iubeşti şi mai
mult.
***
Sensul acestei fraze, rostită în acea zi de tatăl meu, Mihai Ulmu, aveam să-l înţeleg cu
mult mai târziu.
84
Adio, Zarianka!
„În fiecare lucru se află un prizonier.”
Rainer Maria Rilke
Mihai Ulmu a revenit însoţit de Mircea la Zarianka. În cimitirul închisorii pentru femei
au îngenuncheat la mormântul Mariei.
Aşa Mircea aflase de mama lui. Nişte amintiri, ca de dincolo de naştere, îi mai păstrau
ceva din căldura, din respiraţia şi din duioşia ei.
Au stat mult acolo, până vârfurile pinilor au început să se clatine de un vânt cu stele.
Atunci Mihai Ulmu a pus într-o legăturică pe care o avea cu el câţiva pumni de ţărână
de pe mormântul Mariei Răzeşu-Ulmu.
− O vom duce cu noi la Poiana, i-a zis el fiului său.
Se simţea bine alături de Mircea. Era ceva din Maria în felul lui de a fi, de a rosti
cuvintele, de a gesticula, de a păşi, de a clipi, de a surâde, chiar dacă abia învăţa să surâdă.
Ajunseră la închisoarea pentru bărbaţi când se întunecă de-a binelea.
Mircea rămăsese să-l aştepte în curte.
Penitenciarul era pustiu. Dar parcă se afla mai degrabă în aşteptarea altor deţinuţi.
Paznicii, bucătarii, personalul din deservire – derutaţi o vreme – reveniră. Avea fiecare dintre
ei copii, familii care trebuia întreţinute, un carnet de muncă, un sindicat unde să se afle în
evidenţă...
Paznicul din camera de gardă se plictisea:
− Ce viaţă fierbea aici când închisoarea era plină cu oameni, îi împărtăşi el visător lui
Ulmu. Acum poate o fac muzeu. Şi de ce nu?! mă lasă tot pe mine paznic. Cine cunoaşte mai
bine care om de seamă şi în care dintre celule a stat? Aş face nişte excursii mamă-mamă!, c-
ar da buzna toată ţara, ba am aduce şi turişti de peste hotare, cu valuta lor forte, să vadă, că
avem ce le arăta! Avem cu ce ne mândri!
De la el află că barăcile erau pustii: stăpâni pe închisoare se făcuseră şobolanii, care
până atunci activară în ilegalitate, pe sub podele.
Tot paznicul îi vorbi despre Nemunas, după care guvernul Lituaniei a trimis un
elicopter special, în care au încăput şi ceilalţi, vreo 50! de lituanieni din lagăr.
Îi povesti apoi cu savoare cum Kudreavţev a fost prins în pădurea din preajmă de nişte
deţinuţi, care intenţionaseră să-l jupoaie de viu, şi l-au imobilizat pe-o masă din cabinetul său,
lipindu-i gura cu fâşii de bandă adezivă, ca să nu cânte fără să se mai poată opri
„Internaţionala”, dar pe urmă li s-a făcut milă şi-l lăsară în pace, concluzionând că fostul
comandant al penitenciarului e om mort, iar a jupui un mort înseamnă păcat de moarte, egal
cu cel al profanărilor de cadavre.
− Şi unde e Kudreavţev acum?
− Aa! Păi a fugit în Alaska. Se zice că a trecut dincolo, prin Bering, cu piroga unor
contrabandişti eschimoşi sau cu un aisberg dus de curenţi, deşi unii adeveresc că ar fi traversat
strâmtoarea înot... Ce nu face frica din om?!... Dar cine ştie?!
Ulmu bătu la uşa biroului care aparţinuse cândva lui Kudreavţev.
− Intră! auzi pe cineva dinăuntru.
Deschise uşa, dar ochii nu puteau distinge prin întuneric.
− Este cineva aici? întrebă.
− Suntem noi, a răspuns o voce. Ce doriţi?
85
Păşi pragul şi înaintă în încăpere, după ce ochii se obişnuiră un pic, văzu la masă o
umbră?! o momâie?! un om?! înconjurat de mape, dosare, file aruncate în toate părţile, pe
podea, pe scaune, pe birou, de după care abia se mai vedea conţopistul ce scria ceva de zor.
− E mult de lucru, se scuză el. Şi n-avem nici lumină! După ce am rămas fără deţinuţi şi
nu mai putem plăti întreţinerea, ne-au deconectat de la reţea. Aşa că vedeţi şi dumneavoastră în
ce condiţii lucrăm şi zi, şi noapte. Dacă aţi venit după adeverinţă de „liber”, luaţi un formular
ştampilat şi completaţi-l singur.
− Aş mai vrea...
− Ce?
− Să iau cunoştinţă de dosarul meu.
− Nu se poate.
− De ce?
− Pentru că nu există. Noi completăm, dar de fapt alcătuim, doar dosarele celor morţi.
Voi, viii, mai aveţi timp... Majoritatea dosarelor conţin, cel mult, o filă-două, din care nu poţi
afla prea bine ce a vrut să zică. Unii n-au nici atât. Acum dacă v-aş găsi dosarul, după ce-l veţi
citi, veţi fi obligat să scrieţi pe el: „Cu stimă”. Şi să vă puneţi semnătura. Nu ştiţi ce înseamnă
„Cu stimă”?! Vă spun. Înseamnă mulţumesc, tovarăşe temnicer, că n-ai apăsat pe trăgaci
atunci când arma îţi era încărcată şi eu tocmai mă întâmplasem să fiu înaintea ta, de aceea am
o obligaţie sfântă: să uit cine ţinea arma şi cine era cel ochit. Altfel vârâm ţara într-un nou
război civil. Iar eu am fost trimis aici de la Moscova să mă îngrijesc de morţi. De ei e cel mai
rău. Pe ei trebuie să-i scoatem acum din infern. Iar pentru asta Scaraoţchi urmează să aibă
documentele de reabilitare ale fiecăruia, că insul cutare sau cutare a fost pus la zid, aruncat în
copcile din râu, bătut în cuie ş.a.m.d., fără de vină. Iar acum: adio! îi zise conţopistul şi îi
zâmbi din întuneric:
− ...şi să nu vă mai văd pe aici. Iar acum treceţi cu certificatul de „liber” pe la
contabilitate.
Acolo, o bătrână îi povesti despre femeile de la contabilitate şi cele de la bucătărie
care declanşaseră o campanie pentru depolitizarea contabilităţii şi a bucătăriei, apoi îl informă
că statul a fost foarte corect cu ei toţi şi le-a remunerat munca până în ultimul bănuţ. Doar că
din sumele acumulate de-a lungul anilor au fost reţinute cele cheltuite pentru cazare, hrană,
îmbrăcăminte, încălţăminte, baie, spălătorie, transport, îngrijire medicală, încălzire, pază,
escortă, seminare, plata administraţiei, întreţinerea câinilor, a asistenţei judiciare, pentru
reparaţia clădirilor, a celulelor şi carcerelor şi încă atâtea altele. Unii dintre deţinuţii care
stătură mai mult prin infirmerie rămăseseră datori statului pentru serviciile prestate, iar lui
Mihai Ulmu, îl anunţă cu aplomb mătuşica, după ce lovi mai bine de un sfert de oră bilele de
la abac una de cealaltă, i se cuveneau şi ceva bani.
− Semnează aici, i-a zis până la urmă bătrânica, înmânându-i un șomoiog de ruble, nu
prea multe, dar suficiente ca să poată părăsi o dată pentru totdeauna acel loc blestemat şi să
poată ajunge, el şi băiatul lui, la Poiana.
86
Întoarcerea acasă
„Când aedul Demodoc, cântăreţul orb, începu a cânta din liră isprăvile
de la Troia, Ulise începu a plânge şi-şi trase haina peste ochi ca să nu-l
vadă nimeni. Regele Alcinous, zărindu-l plângând, opri pe cântăreţ,
spunând:
− Străinul acesta poate plânge pe cineva din ai lui care a pierit acolo.
Poate plânge de dorul de casă.”
Homer, „Odiseea”
Porniră din Zarianka spre Magadan pe jos. Nu se gândiră atunci că distanţa pe care
urmau s-o parcurgă este de peste şapte sute de kilometri.
La marginea orăşelului a oprit în dreptul lor un camion. Un glas blajin se oferi să-i
ducă. Au urcat. Nu ştiau încotro merge, dar voiau să se îndepărteze cât mai curând de
localitatea aceea, de locul acela.
Şoferul era dintre foştii deţinuţi. Le povesti că nu avea unde să plece: nevasta i se
căsătorise cu un altul, noul ei soţior locuind chiar în casa lui, copiii se deziseră demult de el,
iar cum căpătă aici un loc de lucru, care urma să-i fie şi remunerat, hotărî să rămână.
La Magadan, când Mihai vru să-i plătească, a refuzat să ia bani:
− O să vă mai prindă bine.
La gara maritimă observară un bătrân cu un picior de lemn care discuta cu un călător
ca şi ei, coborât din alt camion.
Apoi acesta se apropie de dânşii.
Era un bărbat de statură mijlocie, puţin încovoiat, cu obraz bolovănos, parcă cioplit în
lemn.
Şchiopăta greoi, ca şi cum ducea nişte morţi în spinare.
Semăna cu un Hristos coborât de pe cruce, mai înainte de a muri şi învia.
− Veniţi de la Zarianka?
− Da!
− Mai este lume pe acolo?
− Nu, noi am plecat ultimii.
− Caut două fete. Una-mi era fiică, iar alta – tot ca o fiică. Una era blondă, cu ochi
albaştri... Şi alta – şatenă, cu ochi verzi-albăstrui. Semănau între ele, parcă ar fi fost surori, zău!
Nu le-aţi văzut? Toată lumea s-a întors dintr-acolo, dar ele nu...
Vorbea ca o îngânare de ape:
− Am visat că le-a trăsnit fulgerul pe amândouă. Dar nu cred. Aştept să se întoarcă măcar
una. Că aş fi plecat demult de aici, cât mai departe de oraşul acesta care-mi miroase a mort. Chiar
dacă nu am unde să plec.
− E important că nu mai avem puşcării, aşa că ai să le revezi într-o zi, unchiaşule, i-a
zis Mihai Ulmu, ca să-l mângâie..
− De aceea şi trag nădejde.
− Erau dintre condamnate?
− Cea care-mi era fiică a fost acuzată pentru cutremurul de la Aşhabad, de inundaţiile de la
Saratov, de secetele din Ucraina şi alunecările de pământ din Siberia orientală...
87
− Dar cealaltă?
− De cealaltă, nu ştiu... Dar cred că a fost condamnată şi ea, pentru că iubise prea mult,
nepământeşte, pe un bărbat, care se afla pe atunci la Zarianka. Mi-a spus şi cum îl chema, dar i-am
uitat numele... Emin... Sau cam aşa ceva... Nu mai ţin minte, că a fost demult... Pentru astea au
fost osândite dar, de fapt, pentru că n-aveau nicio vină... Erau amândouă tinere şi frumoase ca
nişte îngere... Le aştept în fiecare zi, în această gară, de 13 ani. Nu se pot rătăci. Alt drum nu
există, decât pe aici.
Privi în ochii rotunzi şi limpezi ai lui Mircea şi, parcă străluminat de un gând, zise:
− Una îşi avea ochii ca ai acestui băiat. La fel de încrezători şi de senini... Nu le-aţi
văzut, nu le-aţi cunoscut?
− Nu, taică, zise Mihai. Ne pare rău. Vrem să te rugăm să ne spui cum putem să
ajungem la Moscova.
− Of, păcatele mele. E greu. Magadanul seamănă acum cu un lac de acumulare căruia
i s-a rupt zăgazul. S-a pomenit peste noapte oraş de un milion de oameni. Aceşti cetăţeni
„liberi”, care până mai zilele trecute erau cu toţii prizonieri ai regimului, se grăbesc să
părăsească peninsula. Dar încercaţi. De pe aerodrom se poate ajunge cu avionul la Habarovsk.
Iar de acolo cu trenul în două săptămâni sunteţi la Moscova.
Ceea ce văzură la aeroport întrecea orice imaginaţie. Acesta era plin cu foşti deţinuţi,
mii, poate chiar zeci de mii. În gară nu se putea intra, lumea stătea înghesuită om lângă om, în
rânduri enorme care nu înaintau de zile şi nopţi, în nicio direcţie, era un vacarm nesfârşit,
pasageri fără bilete care inundau pista de decolare, luând cu asalt avioanele: iadul pe pământ.
Şi deşi şeful aeroportului, ca să scape cât mai curând de acel talaz de oameni, spori numărul
rutelor, dând indicaţii ca pasagerii să fie luaţi şi fără locuri, în picioare, câţi ar permite
decolarea, acea avalanşă părea că nu se va termina niciodată. Pe Mihai Ulmu îl miră însă
altceva: acei oameni, care se împingeau, care se înghesuiau, care se striveau unul pe celălalt,
aveau aproape toţi ca unul chipurile senine, încercau să-şi surâdă, emiteau amabilităţi: „Vă
rog să mă scuzaţi”, „Sărut mâna”, „Am onoarea!”, „Nu vă supăraţi”, „Respectele mele”, „Cu
toată stima!” ş.a., erau prietenoşi, omul nu mai era ca la Dostoievski, Dumnezeu şi diavol în
acelaşi timp, el se străduia să redevină ceea ce a fost când l-a lăsat Cel de Sus pe acest
pământ: om, fiinţă liberă, care, iat-o, nu se mai sătura să respire aerul acela cu iz de
Dumnezeu.
Erau liberi şi încercau cu toţii o senzaţie ciudată: să nu aibă pe cineva cu puşca în
spate, alături, care să le ordone ce să facă, încotro să meargă, cum să stea. Se bucurau de toate
sau încercau să se bucure: de lumina soarelui, de vânt, de arbori, de iarbă, de nori, de cer, de
înghesuială, de semeni, de cuvinte, de tot ce vedeau, auzeau şi simţeau, după ani de detenţie şi
de izolare de restul lumii, bucurându-se, cu toţii odată şi fiecare în parte, de cel mai sfânt, cel
mai nobil şi cel mai de preţ lucru din lume: libertatea. Libertatea lor şi a celorlalţi.
Mihai se apropie derutat, ţinându-l pe Mircea de mână, de potopul acela de oameni: nu
putea pricepe unde se afla coada şi unde ar trebui să se aşeze la rând, când cineva îl sfătui:
− Copilul e al dumneavoastră?
− Da.
− În spatele gării e o casă la care se vând bilete pentru mamele cu copii, dar cred că şi
pentru taţi...
Cu adevărat, găsi un ghişeu rezervat celor care au copii minori şi când casieriţa zări
chipul lui Mircea lângă umărul lui Mihai, le vându fără probleme biletele jinduite.
Avionul mic şi murdar, care cădea mereu în goluri de aer, era supraîncărcat şi ei
călătoriră în picioare până la Habarovsk.
Cele patru ore de zbor trecură repede.
88
La Habarovsk urcară în tren la fel de greu – doritori de a părăsi acest continent
neospitalier erau şi aici enorm de mulţi, unii dintre ei călătoreau agăţaţi de scările vagoanelor
sau postaţi pe acoperişurile acestora –, avură şi aici noroc de casa de bilete rezervată pentru
părinţii care călătoreau împreună cu copiii lor minori. Într-un compartiment de şase persoane
urcară cincisprezece. Şi-au ocupat locuri chiar lângă geam.
Trenul înainta greoi prin taiga. Dar acum aceasta i se arătă altfel lui Mihai. Ea îi aminti
de Maria. Şi-a readus în memorie acea noapte cu lună când s-a uitat la fata din faţa sa, convins
că o vede pentru prima dată. Întrebarea pe care i-a pus-o era: „Ce cauţi aici?!” Pentru că ea ar
fi trebuit atunci să se afle în altă parte, în alt loc, sub alte stele. Dacă însă ar fi fost aşa, ar mai
fi cunoscut oare el acel ceva care constituie esenţa unei existenţe?!
Fericite, astfel caracteriza dânsul cele şapte zile şi apoi încă trei, cele mai norocoase
din viaţa sa; atât – zece zile! – din totalul celor circa 14 000 de zile, calculă el, trăite până
atunci.
Destinul îi rezervă acest zecer sacru de zile şi nopţi, atât de puţine, suficiente însă ca
să fi putut cunoaşte ce e dragostea cea adevărată, viaţa cea adevărată, fericirea cea adevărată.
Sălbăticia naturii i se păru, văzută din tren, una de la facerea lumii.
Garduri de munţi, perdele de arbori care zăgăzuiau zarea, lacuri limpezi ce semănau
mai degrabă cu nişte bucăţi de cer aşternute pe pământ...
Trenul pufăia prin aceste întinderi, iar luna alerga din urma lui, împrăştiind scame de
lumină peste împrejurimi.
În zbuciumul arborilor legănaţi de vânt, care ajungea şi până la el, parcă auzea vocile
celor ce-au murit de-a lungul nopţii şi n-au mai apucat să spună acestei zile: „Bună
dimineaţa!” Ziua aceasta venise fără de ei.
Mircea dormea în braţele lui, iar el parcă se deştepta încet-încet dintr-un coşmar care
ţinu prea mult. „Ce n-aş da să uit”, îşi zicea, amintindu-şi de zilele de detenţie tot mai altfel,
de parcă toate acelea i s-ar fi întâmplat altcuiva şi nu lui.
„Poate, vreodată, voi fi bucuros de tot ce mi se întâmplă şi voi putea şi eu să uit ce
vreau să uit şi o să ţin minte numai ceea ce voi dori să ţin minte.”
Se temea să adoarmă, ca să nu se trezească din nou în patul său tare, din scânduri, de
la Zarianka.
Ziua cobora în gări să cumpere câte ceva de-ale gurii. Deşi aproape în fiecare gară
erau femei de la „Crucea Roşie” împărţind ceai şi pâine.
Mircea era surprins de tot ce vedea. Nu-şi închipuise vreodată că, în afara orfelinatului
său, mai trăieşte încă atâta omenime.
− Lumea e mult mai mare decât credeam, nu înceta el să se mire.
Tot ce i se întâmpla era atât de nou.
Voia să ştie totul, ca şi cum aflând mai multe despre umanitate, despre lume, despre
părinţii săi, s-ar fi cunoscut mai bine pe sine, şi-ar fi cunoscut mai bine propriul suflet,
propriile visuri.
Dovedea o curiozitate sălbatică, nefirească, Mihai comparând-o cu cea a puiului de
om Mowgli revenit dintre fiinţele junglei.
Toate cele pe care le vedea Mircea le accepta, mai degrabă, ca pe nişte închipuiri: o
lume ireală, cu oameni ireali, irealitate care plutea – fără viaţă şi identitate proprie – între ce-a
fost la Nadrecinoe şi el, cel răpit de acolo.
Mircea nu cunoştea libertatea decât de câteva zile, el asociind-o mai curând cu
înghesuiala, cu prăbuşirile în golurile de aer ale avionului care-ţi întorceau maţele pe dos, cu
hurducăturile de tren. Se temea cumva de aceasta ca de ceva necunoscut în care nu merită să
te încrezi prea mult, iar povestirile sale admirative despre durii din orfelinat (despre Ivanov-
89
Lungul, care avea vârfurile degetelor văzătoare sau despre Ivanov-Mitralieră, care ascunsese
odată într-o carte, al cărei mijloc îl scobise din timp, lăsând filele întregi doar pe margini, un
liliac uriaş de câteva kilograme, care, atunci când profesoara de biologie deschise manualul,
îşi luă zborul încâlcindu-se în pletele ei sure, şi altele asemănătoare) îl lăsau indiferent pe cel
care i se prezentase a fi tatăl său.
Când ajunseră la Irkutsk, Mihai Ulmu văzu pe peron un chioşc de ziare.
Scoase un pumn de ruble şi-i ceru femeii de la chioşc:
− Daţi-mi, vă rog, nişte ziare...
− Ce anume?
− Daţi-mi-le pe toate.
Urcă cu braţele încărcate în tren şi prinse să le soarbă cu aviditate. Nu pricepea prea
multe lucruri, nume necunoscute, oameni politici noi, teme actuale. Deşi publicaţiile se
deosebeau doar prin titluri, le frunzări până la capăt pe toate. Mihai se bucura de faptul că
putea procura, răsfoi, citi un ziar, o revistă, o carte...
Habar nu avuse ce se întâmplase în lume, nu ştiuse de război, de Stalin, de Hitler, de
americani, de coreeni, de canalul Volga-Don...
A fost greu pentru el, cel care trăi citind întruna, oriunde, oricât, orice, să nu fi ţinut în
faţă timp de atâţia ani barem o pagină de carte sau de ziar. În detenţie, suferi mult, până să se
deprindă cu lipsa cărţilor.
Acum îşi reamintea de vechea lui patimă, care, ca în vremurile de odinioară, îl ţinu
mut mai multe ore în şir, scufundat cu totul în acele articole banale, ordinare, care unui cititor
deprins cu ele nu-i spuneau aproape nimic nou.
Mircea se bucura de tot ce vedea: era şi tatăl său un copil, numai că unul mai mare,
care descoperea sau redescoperea împreună cu el realităţile noi, timpul întrerupt, viaţa cea din
care lipsise o vreme şi care trecuse pe lângă el, fără de el, în lipsa lui, fiind martor involuntar
la toate uimirile, speranţele şi incertitudinile de-o clipă ale acestuia.
90
La Institutul de Lingvistică
„Adevărul aşteaptă. Numai minciuna se grăbeşte.”
Alexandru Vlahuţă
Când ajunseră la Moscova, era într-un revărsat de zori.
Picăturile unei ploi căzură peste oraş ca un izvor de apă binefăcătoare, împrospătând
asfaltul.
− Hei, îl strigă un hamal. Vii de la Magadan, urcă cu tot cu bagaj şi copil să te plimb.
− Cum ai aflat de unde vin?!
− Voi ăştia de la Magadan vă cunoaşteţi dintr-o mie. Vă sunt scrise pe chip ca pe o filă
de carte toate viscolele prin care aţi trecut. Hă-hă-hă. Că şi eu tot de acolo m-am întors
alaltăieri. Şi acum îmi fac bani pentru bilet, să mă întorc la Samarkand.
Îşi strânseră mâinile ca doi vechi prieteni.
Când ieşi din gară, Mihai Ulmu descoperi pentru sine un lucru alarmant: în anii de
detenţie se obişnuise într-atât cu spaţiile mici, înguste, izolate, încât acum − când nimerise în
acest oraş cu pieţe imense, cu parcuri întinse, cu maidane fără de capăt – simţea că se sufocă.
Aerul, prea mult, parcă îl împiedica să respire.
Avea un sentiment straniu, ca şi cum ar fi fost alcătuit din doi oameni, nedespărţiţi,
dintre care unul mai e prizonier cu cătuşe la mâini şi la picioare, iar celălalt, omul liber, e
supraveghetorul acestuia.
Dar este oare acest „celălalt” om liber cu adevărat, de vreme ce este obligat să-l mai
însoţească mereu, pretutindeni pe cel dintâi?!
Aceste două persoane trăiau în el, tot mai greu de suportat.
Frigul rămăsese pentru totdeauna acolo, departe, în acele locuri în care-şi lăsase şi o
parte din viaţa sa. Şi deşi soarele frigea din înalt, lui Mihai Ulmu, dintr-odată, i se făcu frig.
Nu crezu niciodată că o porţiune din frigul de la Zarianka s-a aciuat în el, în sufletul lui, pe
care va trebui să-l mai poarte cu dânsul.
Lucrul cel mai important i s-a părut acum nu faptul că supravieţuise, că ieşise viu din
infern, ci acela că nu-şi pierduse, în condiţii de strivire a omului din om, sentimentul propriei
demnităţi.
Şi atunci de ce nu se putea obişnui cu această nouă situaţie?! Tresărea ori de câte ori
vedea un miliţian, un bărbat în haine militare sau auzea pe cineva vorbind cu ton răstit.
Libertatea se învaţă greu, ca orice lucru de pe pământ, îşi zicea. Trebuie să se
comporte ca un om liber, să redevină ce-a fost înainte de-a fi ce este. Pentru asta avea nevoie
de voinţă, dar şi de timp.
Găsi uşor Institutul de Lingvistică.
Acolo întrebă de Dmitri Lihaciov.
− Îl aşteptăm şi noi, îi spuse cineva. A părăsit de câteva săptămâni închisoarea de la
Inta. E pe drum încă. Urmează să sosească în una din zilele apropiate. Despre ce doriţi să-i
vorbiţi?
− Despre limba iugrină.
− O, o, despre cea mai veche limbă siberiană, vorbită pe continentul asiatic vreme de
aproape cinci milenii. Ultimul ei vorbitor a murit acum două sute de ani.
91
– Nu, ultimul iugrin a murit acum câteva luni la Zarianka, în temniţa de acolo. S-a
numit Iuiun. El m-a rugat să-i transmit savantului Lihaciov aceste caiete.
Mihai Ulmu a scos din geanta lui trei caiete slinoase, legate cu aţe, pe a căror copertă
scria cu creion chimic: „Gramatica limbii iugrine”.
Savantul le luă neîncrezător, le răsfoi o vreme atent, apoi ieşi pe coridoarele largi şi
prinse să strige din toţi bojocii: „S-a găsit limba iugrină! Am gramatica ei aici!”
Imediat din cabinetele alăturate ieşiră mai multe femei şi mai mulţi bărbaţi, care
prinseră să răsfoiască curioşi caietele, fiecare găsind de cuviinţă să ţină în mână acele
terfeloage care, ziceau ei, valorează cât greutatea lor în aur.
Entuziasmul acestora nu avea margini.
− De unde le aveţi? se interesară lucrătorii ştiinţifici. Cine vi le-a dat? Cum au ajuns
caietele la dumneavoastră? Ni le puteţi lăsa?
Ulmu le-a vorbit de profesorul său Iuiun, de obişnuinţa acestuia de a scrie cuvinte pe
zăpadă, pe ţărână, pe apă, de caietele pe care le purtase în detenţie pretutindeni cu el, de faptul
că în nopţile polare fără de margini acesta l-a învăţat şi pe dânsul, Mihai Ulmu, limba iugrină.
− Dumneavoastră cunoaşteţi limba iugrină?, îl întrebară ei miraţi.
− Iuiun mi-a transmis toate cunoştinţele sale.
Institutul de Lingvistică organizase în ultimele decenii mai multe expediţii prin
locurile unde vieţuiseră acum câteva secole iugrinii, dar nu găsiră niciun manuscris, niciun
monument care ar fi vorbit de această limbă străveche şi nici măcar un singur vorbitor.
Lui Mihai Ulmu i s-a mai povestit că într-un cătun de iurte de lângă Marea Albă mai
trăiesc câţiva iugrini, dar care vorbesc ruseşte.
− O să-i învăţăm limba strămoşilor lor din aceste caiete, a spus plin de entuziasm
Ojegov, celebrul lingvist. E o descoperire epocală, care nu are egal. Iar dumneavoastră sunteţi,
de fapt, unicul vorbitor al acestei limbi.
Consiliul ştiinţific al Institutului de Lingvistică din URSS a decis atunci ad-hoc ca în
zilele verii care vine să organizeze câteva expediţii ştiinţifice la Poiana, o localitate europeană
dintre Nistru şi Prut, pentru cercetarea limbii iugrine, cea mai veche şi cea mai tristă limbă
siberiană.
Profesorul Mihai Ulmu le-a promis distinşilor savanţi că le va sta la dispoziţie cu toate
cunoştinţele sale.
92
E timp pentru toate
„Pasăre mai frumoasă ca fumul deasupra casei părinteşti nu s-a văzut.”
Grigore Vieru
Trenul spre Chişinău se grăbea încet.
O lună caldă, de vară, presăra cu var locurile, făcându-le să se vadă ca ziua.
Într-un compartiment vecin, cineva cânta la un acordeon. Câţiva tineri râdeau
zgomotos. Deci, viaţa continua, ca reînnodată, aşa cum o cunoscuse odinioară.
Însoţitorul de vagon, care le perforă biletele, îl salută ca pe un vechi cunoscut:
− Acasă?
− Acasă!
− După câţi ani?
− După treisprezece.
− Drum bun!
− Mulţumesc.
Mircea se uita la toate cu ochii dilataţi de mirare: el nu-şi putuse imagina că oameni
absolut necunoscuţi pot fi atât de prietenoşi unul cu celălalt.
Ulmu îşi aminti că mai făcu acest drum. Încercă să recunoască sate, orăşele, ziduri
verzi de arbori, râuri de argint, cerul spuzit de stele, aceeaşi lună gălbejită...
Dar parcă le vedea acum pentru prima dată.
Fumul de la locomotivă se întindea ca nişte nori în urma trenului.
În compartiment doi ţărani discutau despre recolta din acest an, despre ploile care
întârziau, vorbele lor reducându-se, până la urmă, la o singură dorință:
− De-am avea cu toţii ce mânca, ce ara, ce cânta, în ce crede!
Îşi dădu seama că lipsi prea mult dintre oameni: viaţa îi fu pustiită ca lanurile iarna şi
acum încerca să se pătrundă de griji care nu-i aparţineau, dar care erau şi atât de ale lui.
„N-am fost cu mine însumi atâta timp. Am lipsit parcă o veşnicie din amintirile mele.”
Apoi, un bărbat între două vârste, care călătorea în acelaşi compartiment, începu şi
dânsul să povestească:
− Am un consătean. Merg pe stradă. Merge şi el. Mă opresc la fântână. Se opreşte şi
el. Deschid poarta cârciumii. Intră ca un câine după mine. Dacă-i torn, bea. Dacă nu, mă
aşteaptă. Ies. Iese şi el. Ca o umbră fidelă. Cunosc ce vrea: să-l ascult. După asta ştiu că mă va
lăsa în pace. Numai că, imediat, va trebui să caut eu pe cineva, pe altcineva, căruia să-i pot
transmite povara cuvintelor. Şi pe care să-l însoţesc la fel, până i se va face lehamite de mine
şi mă va asculta. Ca acela să găsească, la rându-i, alt confident. Aceasta e traiectoria păcatului,
care nici măcar nu e al tău, dar care-ţi aparţine în măsura în care-l cunoşti. Consăteanul meu?
E un om fără vină. Cele pe care vrea să le transmită sunt păcatele altcuiva. Ale unei persoane
care nu putuse să moară până nu s-a făcut ascultată de cineva. Aceasta îşi denunţase fraţii şi
surorile, şi părinţii, ca să scape ea şi pentru ca cel care-i ţinuse pistolul la tâmplă să nu apese
pe trăgaci. Consăteanului i s-a făcut milă şi, văzându-l cum se căzneşte să-şi dea sufletul şi nu
poate, a preluat greutatea mărturisirii asupra sa. Acum se chinuie el. Iar eu?! Mie îmi ajung
păcatele mele, de ce să mă mai încarc şi cu ale altora, Doamne iartă-mă!
Nu pune întrebări care n-au răspuns.
Nu da sfaturi când nu ţi se cer.
93
Gândeşte cu sufletul, simte cu creierul.
Chiar când cuvintele se împing unele în altele, fă-le să mai aştepte.
Era experienţa căpătată în lagărul de la Zarianka, de care mai ţinea cont.
Le povesti şi el condrumeţilor nişte amintiri din cărţile altora, se reţinu însă să le
povestească şi secvenţe despre infernul din care ieşise, fiind convins că nimeni nu le va crede.
Trenul ajunse la Chişinău a doua zi către seară.
La autogară află că următorul autobuz către Poiana pornea abia a doua zi dimineaţa.
Şi-atunci urcară în cel de Butuceni, care trecea la câţiva kilometri de Poiana.
Lume era multă în autobuz. Găsiră în el locuri doar în picioare. Mihai îl ţinea cu grijă
pe Mircea la pieptul său, ca pe un scut.
Pe măsură ce ieşeau din oraş, zările se lărgeau, înălţându-se să cuprindă lumea.
După câteva ore de mers, autobuzul îi lăsă la o răscruce de drumuri.
Odată cu ei, mai coborî şi un copil de-o seamă cu Mircea, pe care-l aştepta un bărbat
mustăcios cu o motocicletă. Ochii motociclistului îi zâmbiseră lui Ulmu parcă spunându-i:
„Bine-ai venit!”, apoi, după ce-şi aşeză odrasla pe şaua din spate a vehiculului, dispăru în
direcţia Poienei. Până în localitate mai erau vreo cinci kilometri. Porniră pe jos. De pe acel
deal se vedeau ca-n palmă mai multe sate semănate de jur împrejur, pe o rază de zeci de
kilometri, o margine a Poienei ascunsă după livezile din vale, codrii din preajmă, Răutul,
văile, luncile... Norii, aici pe Dealul Mâglei, coborau până la subsuoara plopilor de pe
marginea drumului.
Inima îi bătea cu putere în faţa depărtărilor, gata să-i iasă din piept, iar emoţiile
creşteau cu cât se apropiau mai mult de comună.
Mihai Ulmu voia ca Mircea să ştie totul despre această localitate, care urma să devină
şi a lui, despre oamenii ei.
− Iată acolo se aflase cândva o moară de vânt de ale cărei aripi se agăţau copiii
satului, ca să se legene... Dincolo era un conac cu aer de biserică părăsită, cu pereţi
împlătoşaţi cu şiruri de iederă roşie, care îl făcea în fiecare toamnă ca încins de flăcări...
Mihai îşi dădu seama că târâse cu dânsul amintirile acelei comune aşa cum îşi târâie
ocnaşul lanţurile.
Acum, acestea se trezeau în el, una câte una, readucându-l la viaţă.
Această localitate basarabeană îi devenise nespus de dragă. Pentru că aici s-a născut
Maria, aici copilărise, aici s-a jucat cu alţi copii, aici străzile mai ţin minte paşii ei.
Când intrară în Poiana, se înnoptă de-a binelea.
Crengile plopilor sfârâiau în cer, înfiorate de curenţi.
Aceiaşi plopi, acelaşi vânt... Numai frunzele sunt altele.
Drumul cobora pe lângă şcoală şi cei doi drumeţi întârziaţi, atunci când au ajuns în
dreptul ei, s-au oprit.
− Aici e liceul unde a învăţat mama ta, a rostit cel mai în vârstă dintre ei.
Au stat o clipă locului, parcă neştiind ce să facă: să meargă mai departe sau să intre?!
Bărbatul l-a apucat pe copil de mână, decis să-i arate cum este o şcoală. O altă şcoală
decât cea pe care o cunoscuse băiatul la Kolâma, cu vizete la uşi şi sârmă ghimpată la ferestre.
Şcoala lui, cea pe care o visase de atâtea ori în anii de strădanii şi de care îi era dor ca de o
parte din sine însuşi, rămasă aici, în clasele spaţioase, între cărţi şi caiete...
− Vreau să vezi sala în care a învăţat clasa a douăsprezecea şi banca în care a stat
Maria Răzeşu, mama ta.
Era o primă iniţiere în lumea părinţilor săi, cea dinainte de naşterea sa.
Şi copilul îl urmă.
94
95
Tema pentru acasă
„Memoria e ca un ghem pe care nu mi-ar ajunge nici veşnicia ca să-l
depăn până la capăt. Şi, dacă m-aş trece eu, copilul meu ar vorbi mai
departe ceea ce n-am reuşit eu să rostesc într-o viaţă de om. Iar dacă n-ar
reuşi nici el – să fiţi atenţi la ce îngână ierbile din cimitire!”
În şcoală era întuneric.
Pătrunseră pe coridoarele largi, scufundate în beznă.
Iată aici studiase clasa a douăsprezecea.
A deschis uşa şi, dibuind, a întins mâna către întrerupător, pe care îl apăsase demult nu
o singură dată. Se afla la locul lui vechi.
L-a atins şi...
...în încăpere s-a făcut lumină.
Cu inima bătându-i cu putere în piept, ca un copil surprins asupra faptei – în loc de o
sală goală, profesorul Ulmu descoperi, brusc, incredibil, o clasă plină cu elevi, care stăteau
fiecare în banca lui, numai că erau şcolari cărunţi, oameni maturi, da, da, sunt ei, îi
recunoaşte... Albac, Radu, Gusti... elevii lui de acum treisprezece ani... care l-au aşteptat...
să-l fi aşteptat ei, fiecare în banca lui... tocmai atâta vreme pentru ca profesorul lor să se
întoarcă şi să continue lecţia... lecţia întreruptă?!
Arătau şi dânşii la fel de uluiţi, ca şi cum nu s-ar fi aşteptat să-l vadă.
− Bună seara, bâigui Mihai Ulmu.
− Bună searrra!!! rostiră ei în cor, ridicându-se zgomotos în picioare.
Era clasa lui, aceiaşi ochi, aceleaşi feţe, bărbaţi în toată puterea cuvântului, femei în
toată firea.
Mihai Ulmu se sprijini de băiatul lui. Ca şi cum s-ar fi temut să nu cadă.
Îşi scoase cu un gest uşor fesul lui de schior – pe el îl avuse atunci demult, în ziua
când se despărţiră – şi pletele, ca şi altădată, i se revărsară până aproape de umeri. Doar că
acum erau albe-albe, ca zăpada. Acest amănunt urma să le sugereze, în acele prime clipe ale
întâlnirii, toate viscolele sorţii şi toate încercările nemilostive prin care trecuse profesorul
lor din ziua când se despărţiseră şi despre care dânsul încă nu era pregătit să povestească.
Liviu Dragu, şeful clasei, vorbi primul:
– Ştiam că veţi trece pe aici. Iar noi vă suntem datori...
– Cu ce-mi sunteţi datori?!
– Atunci... înainte de a ieşi din clasa noastră, ne-aţi dat o temă pentru acasă...
– Care temă?
– „A fi om − o artă sau un destin?!”
Uitase. Dar aceşti oameni maturi se comportau de parcă ar mai fi fost elevi, ei voiau
să fie întrebaţi pentru ca dascălul lor să se convingă că s-au pregătit şi de astă dată de-a
adevăratelea de lecţie.
− Şi?
− Profesorii noştri ne-au scos atunci nota anuală cu o condiţie: să vă răspundem când
veţi reveni. Credeau şi ei, ca şi noi, că e vorba de câteva zile. Dar n-a fost să fie chiar aşa.
Profesorul Ulmu nu se aşteptase ca înainte de a ajunge acasă, la biblioteca sa, la
conspectele sale, să marcheze revenirea lui la Poiana printr-o lecţie.
96
− Iată şi catalogul clasei noastre. L-am păstrat. La ultima temă a rămas loc liber. Dar
noi ne-am pregătit... Şi am vrea să răspundem. Întrebaţi-ne!
− Spuneţi-mi mai întâi: de unde aţi ştiut că mă voi întoarce azi, ca să fiţi cu toţii aici?
− La răscrucea de la Butuceni, Bogdan Brusture v-a văzut şi v-a recunoscut.
Aha, iată acesta e Bogdan Brusture. El îl salutase cu privirea, bărbatul cu mustaţă
îmbârzoiată, care îl aşezase acum câteva ore pe copilul ce coborâse cu ei din autobuz, pe
locul din spate al motocicletei sale, cum de nu-l recunoscuse?
− Am fost să-mi întâmpin băiatul, care învaţă la o şcoală din Chişinău, spuse
Bogdan. Cum v-am văzut, m-am grăbit să ajung cât mai curând în comună. Am trecut cu
motocicleta pe la fiecare dintre colegi să-i anunţ. Pe unii i-am găsit acasă, pe alţii – în câmp.
Am zis că, aşteptându-vă cu lumina stinsă, fiecare în banca lui, vă vom face o surpriză.
Bănuiam, ştiam că veţi trece pe la şcoală... Că nu puteţi să nu treceţi prin cabinetul de
literatură ...
Abia atunci observă că aproape nimic nu se schimbă în cabinetul de altădată.
Portretul lui Eminescu, acelaşi, stătea la locul său, agăţat deasupra tablei.
− Le-am spus colegilor, mai adăugă Bogdan Brusture, că domnul profesor Mihai Ulmu se
întoarce la Poiana însoţit de un copil...
− Acesta e băiatul meu... Îl cheamă Mircea Ulmu...
− Şi după o pauză, însoţită de un nod care i se opri în gât, adăugă:
− ... Răzeşu...
Făcu, cu acel băietan de mână, câţiva paşi prin clasă şi, când ajunse în dreptul unei
bănci cu un loc liber, îi zise:
− Mircea, treci pe locul elevei Maria Răzeşu, ca să putem începe lecţia.
Şi, ca-n zilele când le fusese profesor, Mihai Ulmu trecu la catedră. Aşternu pe tablă,
parcă satisfăcându-şi dorul său de ani şi ani de a scrie cu creta: Tema pentru acasă: „A fi
om − o artă sau un destin?!”
O artă? Sau un destin? Să vedem ce vor spune aceşti copii, deveniţi oameni maturi.
− Cine vrea să răspundă?!
Ca şi acum treisprezece ani, o pădure de mâini se ridică în clasă. Profesorul Ulmu
surâse satisfăcut: şi de astă dată lecţia o însuşiră cu toţii. Era mândru de clasa lui!
Ca să şi-i reamintească mai bine, deschise catalogul, care se striga altădată singur, şi
citi un prim nume:
− Maria Salcâm.
Maria Salcâm făcea odinioară valuri în apele aritmeticii, şi-o aminti cum căuta şi-n
poeziile lui Alecsandri formule matematice...
Îşi îndreptă cosiţa brăzdată cu fire cărunte şi cu un surâs de Giocondă basarabeană
anunţă:
− Arta de a trăi este până la urmă arta de a fi tu însuţi. Cu toate ale tale: bucurii,
dureri, speranţe, decepţii, realizări. Am şase copii, trei fete şi trei băieţi. Mă trezesc
dimineaţa înaintea tuturor şi-i pregătesc de şcoală, de grădiniţă. Le pun în faţă micul dejun,
calc, spăl, deretic. Îmi iubesc copiii. Îmi iubesc soţul. Viaţa mea e banală de tot..., zâmbi ea
fericită, ca o scuză. Şi se aşeză.
Această femeie parcă sprijinea cu privirile un stol de fluturi răniţi: fiinţa ei emana
multă bunătate şi iertare.
Nu-şi putea explica cum se face că o femeie devine şi mai frumoasă născând mulţi
prunci. Acesta, probabil, e unul dintre secretele acestei vieţi, una dintre tainele existenţei.
− Ştefan Albac, rosti el următorul nume.
Şi l-a amintit elev: era mai încet în mişcări, dar hotărât în acţiuni.
97
− Sunt agricultor. Am făcut anul trecut un gard în jurul cimitirului... Să aibă şi morţii
ograda lor.
Are o voce molcomă, care predispune la calm şi împăcare.
Unii oameni îşi trăiesc viaţa cu intensitate, alţii mai domol: precum lampa care arde
cu mucul dat în jos ca să ajungă petrolul pentru mai mult timp, se gândi Ulmu. Acest Ştefan
Albac, îşi mai zise, lasă impresia unui om aşezat, care ştie ce vrea de la viaţă. Merită să i se
pună o notă maximă pentru lecţia de omenie şi de cumsecădenie.
− Oana Răutu.
O femeie cu păr de foc, cu ochi ca marea şi pistrui de aur semănaţi pe obraji. Pare
cea mai bântuită de emoţii.
− Sunt profesoară în şcoala noastră... În clasa noastră... Predau limba şi literatura... Vă
datorez această alegere... Pe care eu o identific cu destinul meu... Când ne-aţi citit „Sara pe deal” la
o lecţie, am avut sentimentul că ştiam, că cunoşteam această poezie încă înainte de a mă fi născut...
Că nu o ascultam, ci mi-o reaminteam... Eu visam pe atunci... visez şi acum... să vă semăn...
Se opri, ca învinsă de un frământ interior, apoi continuă:
− Noi visam cu toţii să vă semănăm...
A spus şi s-a aşezat.
Mihai Ulmu încercă senzaţia dulce a unei amnezii. Nu-şi amintea de “Sara pe deal”,
de acel unu septembrie, de eleva cu păr de foc Oana Răutu. Nu aşteptase de la ea, de la ei,
aceste mărturisiri care-l stânjeneau.
− Iuliu Neagu.
Îl chema Iuliu, dar – cum avea de mic un nas acvilin, priviri piezișe − i s-a zis Uliu.
Adică – neam de pasăre.
− Sunt pădurar. Am umplut pădurea cu cerbi şi mistreţi. Am sădit prin codrii noştri mai
mulţi pomi fructiferi pentru copiii din Poiana. Nu numai fiarele pădurii, ci şi arborii mă cunosc.
Ochii lui erau verzi şi trişti ca frunzele pădurii. Semăna cu un călugăr care umblă pe
pământ să propovăduiască melancolia.
Se opri asupra altui nume:
− Ana Ionescu.
Nu-şi aducea bine aminte de unii dintre ei. Pe Ana Ionescu însă şi-o aminti clar: avea
întotdeauna la ore cuvinte gata pregătite. Era una dintre acele fiinţe convinse că doar
spunând tot ce crede, tot ce simte, se putea face înţeleasă. Avea un caracter pe care-l
învăţase din cărţi, dar şi din cele trăite chiar de ea.
− ...În acel an veneau zilnic la noi nişte soldaţi. Le plăcea să mă scoată din casă şi
să-mi spună bancuri. După ce mă săturam de râs, mă dădeam în dosul casei şi plângeam pe
săturate. Apoi într-o zi când n-am mai râs, când n-am mai putut râde, m-au arestat. M-au
deportat la Krasnoiarsk, dar, ca să nu-mi fie urât, i-au trimis să mă însoţească şi pe părinţii
mei cu un bunic paralizat, pe care l-am purtat prin toată tundra cu patul pe umeri. Acolo
nopţile erau mai lungi decât zilele, şi zilele mai lungi decât nopţile. Dar am trecut şi peste
ele. Recent ni s-a permis să ne întoarcem acasă...
Vorbea, ca şi cum şi-ar fi ţinut inima pe palmă.
Viaţa a schimbat-o atât de mult, dar şi ea, Ulmu era sigur de asta, a schimbat, pe cât a
putut, viaţa, pe a sa şi pe-a altora, de când nu se văzuseră.
Zări licărind în ochii ei firimiturile unui vis şi profesorul Ulmu o compară cu un
gladiator al dreptăţii, care se bătuse de unul singur cu toate armatele lumii şi a ieşit
învingător.
Mihai Ulmu plecă privirile în catalog şi citi:
− Radu Costin.
98
− Am fluierat şi eu nişte ani în ghindă. Am stat ascuns într-o colibă din pădure, cât au
ţinut surghiunurile. Ca să mă conving acolo că singurătatea e de origine divină. Pentru că şi
Dumnezeu e singur. Când am înţeles că fiarele pădurii, arborii, plantele au şi ele cunoştinţă de
Cel de Sus, când am văzut cu ochii mei că până şi lupul, până şi căprioara, până şi vaca îşi fac
semnul crucii cu laba sau cu copita pe locul unde se culcă, şi când am aflat că savanţii din
Chişinău au dovedit cu argumente de netăgăduit că Dumnezeu nu există, criminalii şi ticăloşii
bucurându-se cel mai mult de această descoperire, pentru că ei deveneau astfel victorioşi şi
după moarte, am plecat în lume să-l caut. M-am închis mai întâi în pustietăţile mănăstirii Zloţi
din mijlocul codrilor, apoi m-am înscris la Facultatea de Teologie de la Zagorsk...
Abia atunci Ulmu observă că Radu e înveşmântat în rasă.
− Acum sunt preot la biserica din Poiana... În ziua când au venit nişte activişti din
centrul raional cu indicaţie să închidă biserica şi s-o transforme în cazinou, m-am legat cu un
lanţ de cupolă şi am stat atârnat aşa, ca Simion Stâlpnicul, până am fost asigurat că nu-i va fi
întreruptă activitatea... M-am rugat mereu pentru pacea şi bucuria tuturor. N-am cerut pentru
mine niciodată nimic de la Domnul. Şi, poate de aceea, El mi-a dat totul...
Cât le-a fost dat acestor oameni să înfrunte ca să nu se lepede de ei înşişi! E cea mai de
seamă lecţie pe care au însuşit-o, într-un timp trăit de ei în paralel cu cel al profesorului lor.
Părintele, parcă jenat de propriile cuvinte lumeşti, se aşeză ruşinat, făcându-şi loc cu
greu în banca sa.
− Alecu Stan.
În clasă se lăsă o tăcere de piatră.
Apoi Ulmu auzi mai multe voci:
− A fost la război.
− A murit de răni acasă.
− Chiar zâmbea.
Războiul îi coseşte şi pe buni şi pe răi... A trecut cu tăvălugul peste destinele lor,
chiar dacă s-ar părea că tunurile, tancurile şi mitralierele seceraseră în altă parte.
− Copiii lui sunt elevii cei mai buni din şcoală...
Şi-a zis: copacii se rup, dar rădăcinile lor rămân în acest pământ, din ele vor creşte
alţi copaci.
− Liviu Dragu.
E şeful clasei.
Acesta a început să povestească.
− Eu n-am fost la război. Dar sunt plin de cicatrice. Când plouă, dar şi pe vreme senină,
fulgerele se scurg în ţărână prin mine. Şi vorbirea mea le atrage. Când intru într-un hăţiş, mersul
meu trezeşte toţi şerpii. Şi se iau din urma mea. Îmi place să mă bat pentru dreptate, pentru
adevăr. Am salvat un pilot englez care s-a paraşutat în pădurea noastră în ’44. Pe urmă, pentru
că i-am scris o scrisoare, care avea o singură frază: „Happy New Year”, am fost învinuit că am
divulgat secrete de stat unui cetăţean străin şi am fost arestat. A venit să mă reţină o unitate de
puşcaşi marini, au tăbărât toţi asupra mea, eram ca un urs încăierat de albine, dar n-au reuşit să
mă lege. M-am lăsat cetluit cu funii, abia după ce au scos-o pe Dumitra din casă cu mitraliera
lipită de tâmplă. Mi-au dat, generoşi, douăzeci şi cinci de ani de închisoare, parte din care i-am
făcut la Vorkuta, lângă Polul Nord. M-am întors ieri în Poiana...
Liviu Dragu avea cicatrice pe mâini şi pe faţă, dar cele de pe faţă zâmbeau toate ca una.
Mihai Ulmu s-a apropiat de banca în care stătea şi l-a îmbrăţişat în tăcere.
În timp ce se întorcea la locul său de la catedră, a auzit din urmă vocea lui Liviu:
− Dumitra Gusti.
De lângă acesta se ridică o femeie cu priviri drepte, frunte înaltă şi umeri subţiri.
99
− Sunt soţia lui Liviu Dragu...
Liviu o întrerupse:
− Voi povesti eu în locul ei. E o fire modestă şi s-ar putea să nu vorbească despre
unele lucruri pe care ar trebui să le cunoască toată lumea. Ne-am căsătorit imediat după
balul de absolvire. Când acei soldaţi m-au scos pe sus din casă, îmi rămăsese cămaşa, pe
care n-am mai reuşit s-o îmbrac, pe speteaza scaunului. Soţia, Dumitra, mi-a spălat-o şi a
călcat-o în fiecare săptămână, aşezând-o la locul ei de pe spetează, şi aşa timp de mai bine
de zece ani, ca şi cum mă aflam undeva prin grădină sau ca şi cum ieşisem să joc o partidă
de dame cu prietenii... Când m-am întors, am găsit-o la locul unde o lăsasem...Am
îmbrăcat-o special pentru întâlnirea cu dumneavoastră..
Dumitra hotărî să-l completeze.
− Avem împreună un băiat mare... Ţin la ei ca la viaţa mea... Sunt fericită, a spus şi,
ţinându-se de mână, cei doi foşti colegi de clasă şi de bancă s-au aşezat.
Dumitra Gusti, acum Dragu, era luminată de o frumuseţe interioară, ca a unei icoane
străjuite de o candelă.
„Sămânţa n-a căzut pe loc pietros, se gândi profesorul lor. Şi din ea va răsări altă
sămânţă. Şi oamenii nu vor muri niciodată atâta timp cât se vor mai naşte oameni...”.
− Petru Diac.
„Bufonul clasei.” Mai păstrează oare umorul de altădată?!
− Sunt viticultor. Îmi place să vorbesc în vrană când butoaiele sunt pline.
Atât?! Da! Scurt, clar şi cuprinzător. Bancul însoţitor?! Probabil l-a lăsat pentru
altădată.
− Bogdan Brusture.
Altădată, venea la lecţii din câmp şi pleca de la lecţii în câmp.
− Sunt lemnar. Fac în sat case, butii, sicrie... De multe ori m-am întrebat: „Cine sunt
eu?!” Şi am găsit răspunsul muncind.
Cuvintele lui zgârcite sunt ale unui om care ştie multe şi spune puţine.
Şi...
Şirul numelor din catalog lunecă nemilos către subsolul paginii.
Se simţi ca un condamnat la moarte căruia înainte de execuţie i se dă să bea un pahar
de vodcă, pentru ca să nu mai simtă durerea.
Citi ca fără de sine:
− Maria Răzeşu.
În clasă se lăsă o linişte de piatră. Vocea profesorului Ulmu ca şi cum se umplu cu
lacrimi. Dar dintr-odată auzi o voce subţire: era glasul de clopoţel al lui Mircea:
− Maria Răzeşu e mama mea... Ştiu că ea m-a iubit mult... Ştiu că ea v-a iubit mult...
Mircea zăbovi în picioare, iar Mihai o vedea fremătând pe Maria Răzeşu. Ochii lui
Ulmu îi mai avea reținută pe retină imaginea, degetele lui îşi mai aminteau de căldura făpturii,
nările mai păstrau mireasma trupului ei, ca mirosul de tămâie care se reține după o slujbă în
biserică sau ca mirosul de pucioasă care rămâne după o explozie într-o carieră.
Ea a fost cea care l-a făcut să cunoască dragostea, frumuseţea, bunătatea, sacrificiul în
adevăratele lor dimensiuni, din toate acestea alcătuindu-se măreţia şi fascinaţia fiinţării
omeneşti.
Aici Mihai Ulmu îşi învinse emoţia şi găsi de cuviinţă să-i întrebe:
− Să vă povestesc despre mine?!
− Noi ştim totul.
100
Răspunsul îl uimi, dar îi conveni cel mai mult, fiindcă, probabil, nici n-ar fi putut să
le vorbească, cel puţin deocamdată.
− Atunci să ne continuăm lecţia.
Rosti numele altor foşti elevi, deveniţi între timp oameni adevăraţi: susţinură cu toţii
examenul, trecând cu bine testul la care îi supuse între timp soarta.
Ei vorbeau şi el continua să-i urmărească în tăcere, cu o mirare nesfârşită, ca o bucurie
abia stăpânită.
„Am cheltuit în aceşti ani atâta energie, ca să mut pietrele dintr-un loc în altul, ca să
car pământ dintr-o parte în cealaltă, ca să dobor arbori, să sap şanţuri, să tai cărbune, cât i-ar
trebui unui conducător de oşti pentru a cuceri un continent, se gândi profesorul Ulmu. Dar
viaţa merită să fie trăită.”
Trebuie s-o ia, împreună cu foştii lui elevi, de la capăt. Şi să recupereze timpul pierdut,
sau – mai exact – timpul care li s-a răpit, anii cei mai frumoşi ai vieţii lor.
Mircea, dar şi aceşti copii de ieri, care au deja elevi în această şcoală, îi dau
sentimentul că începuseră acum împreună o zidire, care, iată-o, se construieşte singură chiar
sub ochii lor.
Erau aceiași, nici mai buni, nici mai răi. Dar în acelaşi timp, erau alţii. Atât de
asemănători şi atât de diferiţi. Niciunul dintre ei însă nu rămăsese corigent la şcoala vieţii.
Au prezentat exact aşa cum îşi dorise el tema pentru acasă, aceasta reușind să-i lege
prin fire nevăzute, din clipa când le-a fost anunțată şi, era convins, până în ultima zi a
fiecăruia dintre ei.
Nimic nu era improvizat, ei nu făceau decât să-şi amintească şi să viseze.
Amintirile lui se amestecau cu ale acestor copii maturi, cum îi credea, la care se
adăugau, involuntar, alte amintiri, ale unor colegi de detenţie care deveniseră de mult ţărână.
Parcă se afla în posesia unei casete cu fulgere, pe care s-ar fi temut vreodată să o
deschidă.
O va face, poate, numai pentru Mircea, atunci când acesta va mai creşte.
Lui îi va vorbi despre destinul său şi cele ale acestor elevi, cuprinse între o lecţie în
care fusese anunţată tema pentru acasă şi o alta – la care fiecare dintre ei a venit cu răspunsul
pregătit; ca şi dânsul, la rându-i, să povestească copiilor săi: pentru ca să se ştie, pentru ca să
nu se uite.
Era trecut de miezul nopţii, dincolo şi dincoace de Răut cocoşii cântară a treia oară, dar
aceşti oameni nu se grăbeau să se despartă, ei aveau încă atâtea să-şi vorbească.
În toată localitatea nu mai ardea de mult nicio luminiţă. Apoi şi-n satele din jur se
topiră ultimele licăriri. Una câte una se stinseră luminiţele din acea parte a lumii, din acea
ţară, de pe acel continent, de pe acea planetă şi de la Dumnezeu din cer se mai vedea, ca un
vârf de ac, un singur sâmbure de lumină: cel din geamurile şcolii din comuna Poiana, de parcă
el, unicul, rămăsese să mai ardă la acea oră în tot universul, Creatorul ştiind că până la acel
mijit de zi sau până la alt revărsat de zori, ori chiar pentru încă o existenţă, aceşti pământeni
vor avea ce să-şi spună, vor şti cum să se încurajeze, cum să se ţină împreună, lucrul cel mai
important fiind acela ca oamenii să rămână oameni în orice împrejurări, cu respectul pentru
propria persoană, cu stima pentru semeni şi pentru lumea pe care le-a hărăzit-o să fie a lor, ei
având misiunea s-o facă, din locul în care le-a lăsat-o Dânsul, mai bună şi desăvârşită, în
numele minunii numite viaţă, pentru ca ea să dăinuie, pentru ca ea să biruie, pentru ca ea să nu
dispară în vecii vecilor, precum în cer aşa şi pe pământ.
octombrie 2007 – martie 2008
101
editie on-line www.cartesiarte.ro
Aceasta carte poate fi comandata la adresa :n.dabija@yahoo.com
Nicolae DABIJA
TEMA PENTRU ACASĂ
-ROMAN-
CHIŞINĂU - 2012
1
Cuvânt
În vara anului 2007 am murit. Era luna când împlineam 59 de ani. Căzusem de pe o
stâncă din preajma mănăstirii Ţipova de lângă râul Nistru. Şi atunci, în acele clipe dintre
viaţă şi moarte, iar mai exact, dintre moarte şi viaţă, mi s-a arătat această carte: mai întâi
am văzut-o − toată! – în câteva fracţiuni de secundă, apoi, pe măsură ce trecea timp, aceasta
mi se dezvăluia filă cu filă, frază cu frază, cuvânt cu cuvânt, în toată dimensiunea ei.
În acele clipe de la fundul prăpastiei am văzut, ca în lumina unui reflector, nişte
bărbaţi, femei şi copii adunaţi în preajma mea, ca să mă încurajeze, ca să mă susţină, ca să-
mi întindă mâna şi să mă ridice din bezna în care mă prăbuşisem: erau fiinţe necunoscute,
care au revenit ulterior, la fel de vag, şi-n sala de operaţii, şi pe pat de convalescenţă, să-mi
povestească, dar nu în cuvinte, ci mai degrabă cu ajutorul unor imagini, naraţiunea care
urmează.
Ea mi s-a arătat într-un fel ca o amintire din viaţa altcuiva, ca o developare a unor
evenimente ce au avut loc cu mult înainte de naşterea mea, ca o răzbunare, ca o îndeplinire a
unor obligaţii.
Scrierea cărţii le-o datorez acelor necunoscuţi care m-au readus la viaţă.
Ea este a lor.
Eu n-am făcut decât să aştern pe file ceea ce mi-au relatat ei.
Autorul
Se dedică intelectualităţii basarabene
din toate timpurile
2
Orfelinatul
„Vântul suflă încotro vrea să-i auzi vuietul;
dar nu ştii de unde vine, nici încotro merge.”
Evanghelia după Ioan
Şi era miercuri şi ploua.
Atinse, ácele brazilor se risipeau în toate părţile. Firele grele de apă pisau iarba ca s-o
bage înapoi în pământ.
Era o perdea de ploaie, cu franjuri lungi, boţită la atingerea ei cu pământul.
Deşi era amiază, se făcuse dintr-odată întuneric.
Îmi place cum cerne în Siberia.
După ce am spălat podelele clasei noastre, fiind de planton în acea zi, m-am aşezat cât
mai comod pe pervaz să pot asculta ploaia cum bate toba în acoperiş ca o chemare la luptă şi
să urmăresc de sus, de la etaj, cum stropii răpăie grăbiţi prin ograda orfelinatului nostru cu
paşi de soldaţi porniţi la atac.
Atunci l-am văzut pentru prima dată pe acel bărbat ciudat, îmbrăcat într-un trenci
subţire şi cu un fes de lână tras pe cap, ieşind din şcoala noastră; m-a mirat faptul că nu se
grăbea nicăieri: s-a oprit în mijlocul curţii, ca şi când n-ar fi turnat de sus cu găleata, pe urmă
a privit lung înapoi, probabil m-a zărit şi pe mine urmărindu-l prin geamul clasei, a pornit iar,
apoi s-a oprit din nou, ieşind într-un târziu pe poarta şcolii, ca să dispară în ploaie...
Acel necunoscut avea să revină şi a doua, şi a treia, şi a patra zi.
Nu ştia nimeni nici cine e, nici ce caută la orfelinatul nostru.
Aici, la Nadrecinoe, atunci când împlinisem vârsta de 12 ani, mi-am aflat pentru prima
dată numele meu cel adevărat.
Mă numisem până atunci Ivan Ivanov-15, ca şi cum aş fi fost o adresă, şi nu o
persoană.
De ce 15? Toţi copiii de la Nadrecinoe, la sugestia unui şef de departe, purtau unul şi
acelaşi nume: Ivan Ivanov. Dar profesorii noştri, ca să ne deosebească, ne adăugaseră şi câte
un număr: Ivanov I.-1, Ivanov I.- 2...
Şi aşa până la 300. Atâţia copii eram la Nadrecinoe.
Ni se spunea „copiii lui Stalin”. Ştiam că părintele nostru ne iubeşte nespus şi că nu
ne-a vizitat niciodată numai din motiv că dânsul conduce o ţară prea mare şi nu-i mai rămâne
timp şi pentru noi, băieţii lui. Îl aşteptam însă în fiecare zi, nădăjduind că odată şi odată va
trece, cu cadouri sau fără, şi pe la Nadrecinoe.
Orfelinatul nostru urma să ne înveţe să muncim, dar în primul rând – să-l iubim pe
tovarăşul Stalin.
Portretul lui – un bărbat mustăcios, cu luleaua într-o mână şi cu fermitate în priviri –
era agăţat în fiecare clasă, în dormitoarele noastre, în cantină − pretutindeni.
Pentru el era gata să-şi dea viaţa fiecare dintre noi, pentru el şi pentru Liubov'
Herbertovna Valeva, directoarea orfelinatului nostru, chiar dacă dânsa ne bătea crunt aproape
săptămânal, dar tocmai ea – şi acest lucru îl cunoşteam cu toţii – avea cea mai mare grijă de
noi ca să ne creştem muşchii pentru Patrie şi să mâncăm de trei ori pe zi.
Nu ne supăram pentru că ştiam că vina era numai a noastră, care nu eram chiar aşa
cum ne dorea ea: disciplinaţi, să vorbim numai când suntem întrebați, să mergem în pas
cadenţat prin curtea orfelinatului sau în drum spre şcoală şi înapoi...
3
Dar, de fapt, la Nadrecinoe ne băteau toţi: profesorii, paznicii, bucătăresele, cei mai mari
elevi ne băteau pe noi cei mai mici, iar noi, la rândul nostru – pe cei şi mai mici.
Răbdam cu stoicism bătaia, pentru că ne pregăteam de război.
Aşa ne spuneau educatorii noştri, că vine războiul, iar noi urma să-l câştigăm. Pentru asta
însă trebuia să fim rezistenţi, să putem răbda orice durere, orice lipsuri, orice înjosire.
Visam cu toţii acel război, ca să ne putem da viaţa pentru Iosif Vissarionovici Stalin, care
la fiecare sărbătoare ne transmitea prin profesori salutul lui, eram gata să ne aruncăm, pentru el, cu
piepturile peste ambrazurile duşmane, precum Aleksandr Matrosov, trecut şi dânsul printr-un
orfelinat ca al nostru; sau să ne dăm foc în pulberăriile vrăjmașilor, precum partizanul Aleksei
Lioha, crescut şi el fără părinţi.
Noi creşteam, iar războiul, spre decepţia noastră, nu mai începea.
Şi vieţile noastre nu aveau, astfel, nicio şansă să capete vreodată sensul major pe care ni-l
doreau profesorii şi pe care îl visam şi noi.
În şcoala noastră, unde puteai să supravieţuieşti doar umilindu-l pe cel mai mic, mă
mândream cu faptul că eu nu plâng niciodată. Oricât ar fi fost durerea de mare, pe mine, spre
deosebire de alţi „plângăreţi”, nu m-a văzut nimeni slobozind o lacrimă.
Prima dată am plâns când a murit tovarăşul Stalin. Care nu reuşise, cât a fost viu, să ne
viziteze. A plâns şcoala întreagă, de la mic la mare, de răsunase toată taigaua de suspinele noastre
câteva zile în şir, ştiind că rămăseserăm cu toţii orfani.
Din ziua aceea profesorii deveniseră apatici, parcă viaţa lor brusc fusese lipsită de
orice conţinut, nu mai insistau să mergem în pas de defilare la cantină şi la ore, paznicii
coborâseră pe pământ din turnul lor de lemn, porţile se deschiseseră larg, nu mai eram certaţi
când dispăream în taiga sau ne scăldam în lacurile reci ca gheaţa, iar după lecţii şi în zilele de
duminică eram lăsaţi de capul nostru.
În deosebi zilele de duminică se scurgeau cel mai vesel. Fiecare elev în această zi era
preocupat de câte ceva: trecea, făcându-şi vânt şi sărind de pe-un sloi de gheaţă pe altul, râul
Kolâma până pe celălalt mal sau înşira pe acoperişurile atelierelor laţuri cu momeli pentru
ciori, pe care le jumulea şi le frigea la foc. Carnea acestora, după o săptămână de terci lipsit de
orice gust, li se părea nespus de delicioasă. Ne adunam cu toţi în jurul acelor focuri: cei mari
mănâncă, iar cei mici stau ciucure în jur, poate le pică şi lor ceva. Aşa e legea vieţii: la anul
alţii vor fi mai mari şi vor mânca, şi alţi pici vor sta ciotcă în preajma acestora, urmând să
rabde, ca să crească şi dânşii mari.
Orfelinatul era casa noastră părintească.
Mă născusem acolo, crescusem acolo, nu cunoşteam pe nimeni altcineva decât pe
femeile şi bărbaţii de la Nadrecinoe, pe care noi îi iubeam şi cărora le spuneam, delaolaltă,
„mamă” şi „tată”.
Educatorii şi profesorii noştri, care intrau până la moartea lui Iosif Vissarionovici la
lecţii cu pistolul la brâu, fără să ştim de ce, ca şi supraveghetorii, care urcau şi ei înarmaţi cu
carabine în turnul de pază, pentru ca să ne întoarcă atunci când ne îndreptam către pădurile de
alături pline cu urşi şi bandiţi evadaţi din închisorile din jur sau când ne duceam la râu să
prindem peşti şi să prăjim broaşte ori să vânăm bufniţe pe lumină, erau aspri cu noi, pentru că
ne iubeau.
Până la 12 ani crezusem, ca şi ceilalţi colegi ai mei, că lumea toată seamănă cu
internatul nostru: înconjurat cu ziduri înalte, deasupra cărora era înşirată sârma ghimpată prin
care trecea curent electric, cu geamuri zăbrelite, cu uşi metalice care seara erau zăvorâte şi
încuiate pe din afară, cu încăierări pe dinăuntru – „cine-i mai tare, acela dictează!” –, cu pat
de fier, cu o noptieră la doi, cu un şifonier lung de lemn putred, cu un prosop comun pentru
cei care nu vor să se şteargă cu mâneca, dar – fiecare cu lingura şi strachina lui. Toţi aveam nu
doar nume la fel, ci şi haine la fel, bocanci – la fel, tunsoare – la fel.
4
Mai credeam că ea, lumea de dincolo de ziduri, se duce la muncă şi se întoarce în pas
cadenţat, aşa cum mergeam noi la cantină şi la culcare, că şi ea cântă cu ură, ca şi noi, cântece
fără sens.
Ieşeam aliniaţi în curte, plecam încolonaţi în excursii, iar a fi singur, a sta singur, a
rămâne de unul singur trecea drept insolenţă, era ca o sfidare a colectivităţii. Chiar atunci când
făceam o ispravă rea, dacă la ea participam cu toţii – o dată am spânzurat un câine bălos, altă
dată am omorât cu bâtele un urs după ce-i descoperise careva bârlogul unde hiberna –, nu
eram pedepsiţi. Dar când făceam o faptă bună de unul singur – ca Roşcatul, cum îl porecleam
pe un coleg din clasele mari, care a salvat de la înec o fată, a cărei luntre se răsturnase în
Kolâma –, eram sancţionaţi aspru. Asta pentru a nu stimula egoismul din noi. Nimeni nu avea
dreptul vreodată să rămână de unul singur – în clasă, în curtea şcolii, în dormitor. „Omul nu
poate exista decât împreună cu alţii, numai atunci el este el”, ne spunea Liubov' Herbertovna.
Cei mai demni de dispreţ, ne spuneau educatorii, erau acei care gândesc ceva, acest
ceva fiind sinonim cu prostiile, cu anticiparea unor depravări ulterioare: „Nu veţi putea fugi
nicăieri de societate”. Acest din urmă cuvânt însemnând colectivitatea noastră, familia noastră,
orfelinatul nostru.
Iar eu eram demn de dispreţul pedagogilor şi al colegilor: mie îmi plăcea să fiu singur.
Învăţasem să fiu singur aproape în orice împrejurare. Şi la lecţii, şi la antrenamentele sportive, chiar
şi în toiul jocurilor noastre – eram cu gândul aiurea. Descoperisem că asta, dacă nu mă făcea fericit,
mă ferea să fiu nefericit.
Mă ascundeam câteodată în podul şcolii sau, când era timp însorit, mă aburcam pe
acoperişul plat al unuia dintre atelierele noastre, ca să pot fi eu şi cu gândurile mele. La ce mă
gândeam? La multe: la viitor, la taiga, la colegi, la nimic. Da, da! Aveam satisfacţie şi să stau fără
să mă gândesc la ceva anume.
O altă cerinţă a pedagogilor noştri era că nimeni nu avea dreptul să aibă vreo taină în afara
colectivului.
Iar eu aveam una...
Împlinisem trei sau patru ani când am observat pe partea interioară a braţului drept un
tatuaj. Oricât m-aş fi străduit să-l spăl, să-l rod până la sânge, să-l fac să dispară, acesta nu se lua.
Instinctiv, poate şi pentru că am observat că nimeni dintre colegii mei nu avea un desen
asemănător, m-am străduit mereu să-l feresc, să-l ascund de alţi ochi.
Când ne duceam încolonaţi la baie, când participam la competiţii sportive, când munceam
verile în atelierul nostru, când ni se schimbau rufele de pe noi, mă străduiam să ţin partea de jos a
braţului cât mai lipită de corp, ca nimeni să nu-l observe. Era un rebus, o criptogramă, erau nişte
hieroglife?!, nu pricepeam. Abia când am învăţat să citesc, am putut desluşi că erau nişte litere care
alcătuiau împreună un cuvânt: MIRCEA. Ce însemna acesta, nu ştiam, dar nici nu aveam de cine să
întreb. Nu cunoşteam, de asemenea, dacă mă născusem cu el sau mi-l scrijelise în carne cineva. Era
un scris cu o cerneală vârâtă adânc în piele. Nu ştiam cine l-a făcut, de ce? când? cum? Aceste
întrebări mi le pusesem nu o dată.
Era un semn pe care o vreme îl urâsem, pentru că-mi „mutilase” mâna, făcându-mă să mă
deosebesc de restul colectivului şi pe care îl tratasem în sinea mea ca pe-o infirmitate, apoi mă
obişnuisem cu el şi începuse chiar să-mi placă faptul că aveam o taină care e numai a mea.
Peste o zi după ploaia siberiană, mă aflam pe coridoarele şcolii, când l-am văzut a doua
oară pe acel bărbat ciudat, care nu semăna cu noi, ieşind din cabinetul directoarei noastre. Era
trist, tras la faţă, slăbit, cărunt şi cu priviri calde, care emanau multă bunătate şi omenie. Ca şi ale
tovarăşului Stalin.
L-am văzut şi a treia zi. Directoarea l-a întâmpinat în prag şi i-a strigat de faţă cu toţi
copiii: „Nu e la noi cel pe care-l căutaţi”. „E la dumneavoastră”, rostise cu voce înlăcrimată
5
necunoscutul. „Ştiu că e la dumneavoastră. Trebuie să fie aici.” „V-am spus că nu e.” „E posibil să
poarte alt nume.” „Duceţi-vă la Moscova, poate acolo vă vor spune ceva”, făcu pe un ton
împăciuitor Liubov' Herbertovna.
Noi alergam în jurul lor, trăgeam cu urechea curioşi la cele pe care le vorbeau şi-l
urmăream cu coada ochiului pe necunoscutul care refuza să părăsească curtea orfelinatului nostru.
A ieşit dincolo de garduri şi a rămas să aştepte lângă poartă până s-a făcut noapte. Se uita
atent la chipul fiecărui elev, parcă ar fi căutat ceva, pe cineva.
A revenit şi în ziua următoare...
Noi ne feream de el şi ne prefăceam că nu ne deranjează. Pe urmă prezenţa lui a început
să ne irite. Într-un fel, bănuiesc, ne şi temeam de el. Mai ales după ce Isidor Isidorovici de la
gardă ne-a spus că s-ar putea să fie vreun nebun fugit de la ospiciul din Magadan sau vreun
spion american, care caută secrete militare în şcoala noastră.
Trecuse aproape o săptămână şi străinul nu pleca.
Stătea acolo la poartă, de serviciu, parcă era paznicul turnului din Pisa şi-l
supraveghea să nu se răstoarne.
Ne obişnuiserăm într-atât să-l vedem în fiecare dimineaţă la poarta şcolii, să ne arunce
mingile de cârpe care zburau peste gard înapoi, să-i îmbuneze pe paznici cu rădăcini dulci
culese în crângurile din preajmă, să umble ca un strigoi printre noi, încât aproape că nu-l mai
observam.
Jucam de faţă cu el jocurile noastre preferate, cele în care să se moară şi de-a
adevăratelea: de-a sclavii, de-a bandiţii, de-a ridicatul sacilor plini cu cărbune cu dinţii,
precum şi jocul nostru din duminici: săritul de pe acoperişurile celor două blocuri cu trei etaje
ale şcolii, de pe unul pe celălalt, distanţa dintre ele, măsurată nu o dată de băieţii mai mari,
fiind exact de 3 metri şi 20 de centimetri.
Duminicile, când rămâneam, de regulă, doar cu paznicii, care, ameţiţi de alcool,
închideau ochii la toate năzbâtiile noastre, ba mai mult, cu anumite îndemnuri şi comentarii, le
încurajau, ne amuzam cu „jocul de duminică” pe care îl inventaseră cei din clasele superioare.
Aceştia erau şi cei mai duri dintre noi – pentru asta fiind şi cei mai iubiţi. De ei se temeau şi
profesorii. Născociseră acest giumbuşluc „pentru depistarea fricoşilor”. Cel ales de ei urma
să-şi facă vânt şi să sară cu ochii închişi de pe un bloc al şcolii pe celălalt. Cine deschidea
ochii în timpul saltului era pedepsit: lua câte un bobârnac de la toată băieţimea.
Jocul continua de câteva săptămâni.
Trecuse prin încercare aproape toată clasa noastră.
În acea duminică veni şi rândul meu.
Folosindu-mă de scara laterală, am urcat pe acoperişul plat, mi-am făcut vânt ca să
ajung pe celălalt acoperiş, dar în zbor, involuntar, am deschis ochii. Lucru care a fost văzut
imediat de arbitrii de jos: cei aproape 300 de colegi, care au huiduit solidar. Cu atât mai
mult cu cât, atunci când a fost să aterizez, avântul n-a mai fost suficient de puternic şi
aproape că m-am prăbuşit în golul dintre cele două blocuri, noroc că reuşisem să mă agăţ
cu vârfurile degetelor sau, mai degrabă, cu unghiile, de cornişă, bălăbănindu-mă o vreme,
spre distracţia ortacilor mei, deasupra lor, la o înălţime de peste zece metri.
Eram gata să cad dintr-o clipă în alta. Dar nu mi-a întins nimeni, dintre cei de pe
acoperiş, mâna.
Asta e şi una dintre condiţiile jocurilor noastre: urmează să te descurci singur,
orice ţi s-ar întâmpla, ca un adevărat partizan.
Paznicii se distrau pe seama neputinţei mele ca de-o şotie: „Copiii dracului!”
Necunoscutul urmărea şi el de lângă poartă opintelile mele, înlemnit de mirare.
Probabil că nu mai văzuse nicăieri pozne ca la Nadrecinoe.
6
Am făcut un efort supraomenesc şi mi-am aburcat printr-o flotare reuşită pieptul pe
acoperiş, apoi, când am coborât de pe acesta în curte, toţi colegii – asta fiind altă condiţie
a jocului – s-au apropiat unul după altul de mine, cel „fricos”, ca să-mi tragă fiecare
bobârnacul lui.
300 de bobârnace nu e puţin.
M-au durut creştetul, unde le încasasem, precum şi braţele cu care încercasem să
mă apăr, mai ales degetele însângerate de la săritura mea nereuşită, noaptea întreagă. Dar
toate astea m-au făcut să sufăr mai puţin ca la moartea tovarăşului Stalin şi n-am slobozit
nici o lacrimă.
A doua zi mă mai durea tot corpul. La micul dejun bucătarul, parcă ştiind prin ce-
am trecut în ajun, când i-am cerut ca de obicei supliment, m-a trosnit cu polonicul în cap, cu
fraza:
− Ţi-ajunge!
După asta m-am retras pe acoperişul plat al atelierului nostru de cizmărie ca să mă
încălzesc la soare, să-mi odihnesc sfârşeala din trup şi să pot fi singur.
De acolo, de sus, l-am văzut din nou pe necunoscut. Mergea printre copiii care
improvizau felurite jocuri, se uita îndelung în ochii fiecăruia şi spunea ceva.
A mers aşa, apropiindu-se de mai multe grupuri de elevi, care parcă îl ascultau, apoi
îi întorceau spatele, se fereau de el, chicotind abia auzit şi continuându-şi jocurile lor.
Nu auzeam ce le spune.
Era un om straniu, cu chipul lui nedormit şi nebărbierit. Hainele sale – îngrijite în
primele zile – ajunseseră şi ele şifonate rău.
Mă uitam şi eu la el de acolo, din ascunzişul meu de pe atelier, cu un fel de dispreţ
de copil.
Apoi am uitat de dânsul.
Mă gândeam la ale mele: la cei câţiva prieteni pe care-i aveam, în faţa cărora mă
făcusem de ocară în ajun şi care au fost nevoiţi şi ei să mă penalizeze cu câte un bobârnac,
şi la altele.
L-am văzut apoi pe necunoscut chiar alături, jos, lângă uşa atelierului, umblând
printre copii. Tocmai atunci ajutasem câteva furnici să se ascundă într-o crăpătură din
acoperiş. Am tresărit când străinul s-a apropiat de colegul meu de clasă Ivan-Conservă, a
privit în ochii lui înguşti şi i-a zis încet: „Mircea!” Acela s-a uitat la el speriat, i-a întors
spatele şi s-a îndepărtat în grabă către un alt grup de copii. Apoi necunoscutul l-a privit în
ochi pe un lungan din clasele mari şi i-a spus acelaşi cuvânt fără nicio noimă în limba care era
şi a mea: „Mircea!” Lunganul i-a zâmbit încreţind colţul buzelor şi s-a dat şi el la o parte.
Şi-atunci, brusc, mi-am amintit de taina mea, însemnată pe braţ. Parcă îmi căzuse
cerul pe cap. Am vrut să strig şi n-am putut. Muţisem. Am sărit dintr-odată în picioare, mi-
am suflecat într-o clipită mâneca de la cămaşă până la cot şi am ridicat sus deasupra
capului mâna mea dreaptă strânsă pumn, astfel ca partea scrisă să se vadă din locul unde se
afla omul străin.
Am stat aşa ca o statuie, în picioare pe acoperiş, cu dinţii crispaţi şi cu gura
încleştată de emoţie, până m-a observat.
S-a uitat la mine şi a început să strige ca ieşit din minţi: „Mircea! Mircea! Băiatul
tatei!”
Nu mai ţin minte cum am coborât de pe atelier, dacă am coborât sau am sărit în braţele
lui vânjoase, dar, de cum am ajuns lângă el, m-a strâns la pieptul său şi a început să plângă,
repetând acelaşi cuvânt enigmatic, care pe atunci nu eram prea sigur ce înseamnă şi dacă, în
genere, înseamnă ceva: „Mircea! Mircea! Mircea!”
7
Colegii mei s-au îngrămădit în jurul nostru ca la spectacol, fără să înţeleagă ce se
întâmplă. Apoi necunoscutul m-a dus aproape pe sus până la cabinetul directoarei noastre,
căreia i-a explicat că eu aş fi Mircea, băiatul lui, iar dânsul e tatăl meu.
Eu nu reacţionam în niciun fel la isteriile străinului: ştiam că tatăl meu murise şi
dânsul se numise Iosif Vissarionovici Stalin. Şi, când acolo: iată, încă un „tătuc”.
Până la urmă directoarea i-a înmânat o recipisă, mi-a spus să-mi iau lucrurile din
internat (o carte despre Matrosov, un cuţit finlandez şi o cochilie uriaşă de melc găsită în
taiga, pe care le păstram cusute în saltea) şi să plec cu acest necunoscut.
M-am supus, ca un soldat, aşa cum fuseserăm obişnuiţi la Nadrecinoe de mici, fără să
întrebăm de ce.
Era un ordin, el trebuia executat.
Când am ieşit pe uşa şcolii noastre cu acel bărbat, care mă ţinea strâns de mână, ca şi
cum se temea să nu mă piardă, toţi cei aproape 300 de elevi ai orfelinatului din Nadrecinoe ne
petrecură, fără să scoată un cuvânt, cu priviri supărate, de parcă îi trădasem, până am ieşit pe
poarta cea mare.
Ajunşi dincolo de gardul înalt al orfelinatului, necunoscutul mi-a spus că-l cheamă
Mihai Ulmu.
Aşa l-am cunoscut pe tatăl meu.
Cele pe care le-am aşternut pe aceste file le-am aflat de la el. Am ţinut să le cunoască
şi alţii, dat fiind faptul – iar acestea sunt cuvintele lui – că este de datoria unui om care a
coborât în infern şi a ieşit viu de acolo să povestească: de cum începe să vorbească, el
vorbeşte şi cu gura celora care nu mai pot să vorbească, şi vede lumea şi cu ochii celora care
nu mai pot să o vadă; nimic din ce-a văzut el nu poate fi ascuns, nimic din ce-a sperat dânsul
nu poate să nu se împlinească. Chiar şi cu o întârziere de o mie de ani.
8
Lanul
„Există o demnitate a simplităţii...”
Gilbert Keith Chesterton
Acea dimineaţă a fost una ca niciunele.
Aşa a intrat ea în istorie şi aşa trebuie povestită.
Tot satul se revărsase din zorii zorilor în lanul de grâu.
Acolo se afla şi Ştefan Răzeşu cu toată cimotia lui.
Înainte de a fulgera cu coasele, bărbaţii stau la marginea holdei ca în faţa unui altar,
care îi ajută să comunice cu cerul siniliu, cu albăstrelele din lan şi cu pământul negru ca
păcura.
Urmând un ritual însuşit de la părinţii săi, Ştefan Răzeşu mângâie mai întâi boabele
coapte, dezghioacă un spic frecându-l în palme, ca să simtă toată căldura țărânei prefirându-i-
se printre degete.
Holdele îi ajung până la brâu.
Spicul e greu.
Simte în inima lui o mulţumire ascunsă pe care încă nu o poate împărtăşi nimănui.
Cu un „Doamne ajută!” înfige lama coasei în lanul cu foşnet uscat de pai.
Ţăranilor, în această parte a anului, cel mai mult le este frică de ploaie.
Din cauza ei, în câmp se culcă, în câmp se scoală.
Seara bărbaţii îşi aştern între snopi, sub vreo claie, ca dimineaţa să fie tot aici.
Femeile şi copiii dorm în căruţe.
− Dacă se revarsă cerul, ni s-a dus munculiţa noastră pe gârlă, zic aceştia.
Gospodarii din Poiana au un obicei de sute, poate chiar de mii de ani, să semene în acele
locuri dintre păduri.
Acestea se numesc La Pâine.
E un podiş, „situat deasupra lumii”, cum zic bătrânii, de pe care în zile senine se văd
munţii, iar în altele cu vânt puternic simţi miros de mare.
O fâşie lată de câţiva kilometri prinsă între două dumbrăvi de stejar, care se vede din
cer ca un preş lung de aur aşternut pe pământ, se întinde de la Răut până aproape de Orhei.
E una dintre acele ore ale dimineţii în care aerul proaspăt te ameţeşte.
Bărbaţii îl trag adânc în piept şi mânuiesc coasa, înaintând cu paşi mari şi hotărâţi prin lan.
Femeile îi urmează adunând spicele secerate, pe care le aşază în clăi.
Înaintea tuturor merge Ştefan Răzeşu.
Grânele au rodit bine în acest an. Numai de-ar reuşi să le adune, înainte de a cădea ploile.
Maria, fiica lui, vine la câţiva paşi din urmă, legând snopi.
A deprins-o de mică să nu-i fie ruşine să muncească. Şi se bucură că şi la carte e prima.
Absolvă în acest an liceul din Poiana. Şi cum orele dinainte de examenul cel mare şi le are
fixate după-masă, iese odată cu zorii să-şi ajute părinţii să adune pâinea.
În tăria cerului se aude frăsuind o ciocârlie.
Ici-colo, în lan câte un mac roşu sau câte o albăstrea se leagănă în bătaia vântului.
Caii deshămaţi pasc la marginea pădurii.
La un moment dat Maria începe să cânte.
Toţi ceilalţi, fete şi flăcăi, bărbaţi şi femei, o susţin.
9
E un semn bun, cosaşii ştiu: cântecul le împinge coasa din urmă.
Cântarea lor răsună până departe. La el participă parcă şi grâul, unduindu-se în vânt, şi
coasele care muşcă din lan, şi stejarii ce foşnesc la margine de holdă, şi adierea uşoară care
poartă pe sus miros de flori de câmp.
E un cântec transmis de la o generaţie de cosaşi la alta:
„...Stă mândra la sărutat –
Ca spicul la secerat,
Măi dorule!..”
Dintr-odată, tună în cer. Dar pe boltă nu se vede nici un fir de nor. Cântecul continuă:
„Dorul meu pe unde pleacă
Nu-i pasăre să-l întreacă...”
Şuierul coaselor, adunatul spicelor secerate în snopi, voia bună a femeilor, glumele
bărbaţilor, râsetul fetelor şi al flăcăilor, fornăitul cailor care pasc lângă căruţe sub streaşină de
copaci, totul se amestecă cu notele acestor doine atât de vechi, dar şi atât de noi.
Tunetul care vine din acel cer fără nori e înlocuit treptat de un uruit înfundat, ca de
motoare, care crește de undeva de după zări.
Brusc, cântarea îngheaţă pe buzele fetelor, bărbaţii încetează să mai cosească, ţinând
strâns coasele în mâini ca întru a se apăra, femeile rămân înmărmurite cu snopii în braţe şi cu
ochii aţintiţi către locul de unde se aud acele tunete înăbuşite.
Apoi zăresc cu toţii cum urcă din vale, înaintând prin lanul cât un stat de om, nişte ţevi
groase ţintind către cer. Pe măsură ce acestea se apropie, cosaşii descoperă că sunt ţevile unor
tancuri, care înaintează greoi prin lan, uruind ameninţător şi pătulind cu şenilele lor spicele
coapte.
Bărbaţii se dau înspăimântaţi la o parte din calea acelor namile uriaşe, dotate cu tunuri
şi mitraliere care-i ţintesc, iar femeile, după ce aruncă grăbite ca la un semnal snopii în clăi, se
reped către căruţele în care li se află copiii, ca aceştia să nu se sperie.
Sunt şase care de luptă, cu stele roşii pe turele.
Trec impasibile pe lângă acei ţărani sprijiniţi în coase şi pe lângă căruţele în ale căror
coşuri pline cu iarbă pruncii, treziţi din somn de zgomotul infernal, prind să scâncească...
În timp ce Ştefan Răzeşu se apleacă să ridice câteva mănunchiuri de spice mototolite,
un mastodont de fier, care vine în urma celorlalte, atunci când ajunge în dreptul cosaşilor,
opreşte brusc locului, un militar scoate capul din oblonul deschis al turelei şi-i salută cu
zâmbetul până la urechi:
− Bună dimineaţa, tovarăşi! Bucuraţi-vă! De acum încolo sunteţi liberi.
Rosteşte aceste cuvinte cu o jovialitate nestăpânită, după care dispare din nou în burta
de fier a tancului ce o ia din loc cu viteză, ca să ajungă din urmă celelalte maşini, întrecându-
se prin lanul de grâu copt, culcând la pământ spicele grele şi dispărând după zare în direcţia
comunei Poiana.
... Era dimineaţa zilei de 28 iunie anul 1940.
10
Lecţia de literatură
„În idei nu se trage cu puşca.”
Antoine de Rivarol
În acea zi la liceul din Poiana se desfăşura una dintre ultimele lecţii de literatură din
anul şcolar.
Profesorul Mihai Ulmu le preda elevilor săi anul întreg Eminescu. Şi doar la câteva
ore le vorbea despre ceilalţi scriitori. Era multă ambiţie în acest fel de a trata arta cuvântului,
iar cabinetul de literatură semăna cu o adevărată „casă mare”, pe care o împodobiseră, cu
portrete de scriitori, covoare, expoziţii de reviste şi cărţi, elevii împreună cu dirigintele lor.
Ulmu era un tânăr de douăzeci şi cinci de ani, de o statură zveltă şi elegantă, cu un
chip palid, încadrat de nişte plete negre ce i se revărsau bogat pe umeri, luminat de doi ochi
căprui, pe care oboseala lecturii îi făcea parcă mai adânci şi a căror tristeţe contrasta cu
zâmbetul ironic abia schiţat în colţul buzelor, zâmbet care-l însoţea pretutindeni...
Absolvise facultatea acum un an.
Între catedra unde stătea şi băncile elevilor era o distanţă pe care el o respecta. Deşi îşi
dădea seama că erau deja oameni maturi, dintr-o inerţie se mai comporta cu ei precum cu nişte
copii.
Stăteau la locurile lor, o clasă de liceeni ca toţi liceenii, cu fiţuici, cu cărţi consultate
pe sub bănci, cu creta de lângă tablă dispărută când tema era dificilă.
În preajma examenelor de bacalaureat clasa toată avea ceva din freamătul unei livezi
în aprilie, care simţeai că acuşi va înflori.
Fiecare lecţie a lui era şi cea mai interesantă.
Îmbina subiectele din programă, poemele sau nuvelele pe care le preda cu teme care
ştia că-i interesează.
Scrise mai întâi cu creta pe tablă:
„La steaua...”
Apoi începu să recite:
− ...Icoana stelei ce-a murit
Încet pe cer se suie,
Era pe când nu s-a zărit,
Azi o vedem şi nu e...
Le vorbi despre paralela pe care o face poetul între stea şi iubire...
− Aşa cum ochii noştri continuă să-i mai vadă lumina pe cer şi cu mult după ce steaua
s-a stins, amintirea unei iubiri apuse îl va mai urmări încă multă vreme pe cel care a fost
străluminat de ea...
− Cum? – întrebă cineva dintre elevi.
Şi, înainte ca Ulmu să explice, ridică mâna liceana Maria Răzeşu, sosită la lecţie
direct din arie.
− Ce vrei să spui, Maria?!
− V-am ruga să ne vorbiţi şi despre dragoste... E o doleanţă a tuturor colegilor mei.
Toţi elevii râd. Profesorul îi măsoară cu privirea – aceşti copii au câte 17-18 ani, sunt
ca puii de rândunică înainte de întâiul lor zbor, termină în acest an liceul, se află cu toţii la
11
vârsta primei lor iubiri şi el încă nu a discutat niciodată cu ei, deşi poate ar fi trebuit s-o facă
ceva mai demult, despre acest sentiment care, cu adevărat, nu e de neglijat.
− Bine, o vom face chiar la lecţia următoare. Dar pentru asta fiecare dintre voi să
formuleze până atunci şi o definiţie a dragostei. Ca să nu vorbesc numai eu.
Lângă data scrisă pe tablă: „28 iunie 1940”, profesorul Ulmu notează tema pentru
acasă:
„Ce e iubirea?!”
Se întoarce cu faţa spre clasă, dar o găseşte, pe toată, cu ochii aţintiţi dincolo de
geamuri.
Văzu două camioane cu soldaţi, pe ale căror cabine erau desenate câte o stea roşie în
cinci colţuri. Acestea opriră la poarta şcolii. Un ofiţer sări dintr-o cabină. Făcu un semn
soldaţilor, care se împrăştiară în două direcţii: o parte porni spre primăria de vizavi, unde unul
dintre ei scoase drapelul tricolor de la intrare, aruncându-l la pământ, ca să aşeze în locul lui
un steag roşu, cu secera şi ciocanul pe el; iar o altă parte, în frunte cu ofiţerul, intră în ograda
şcolii, în pas alergător.
Mersul lor cadenţat se auzi răsunând pe podeaua de ciment din coridorul şcolii. Apoi
uşa se deschise brusc şi unul dintre militari pătrunse în clasa lor. Erau obişnuiţi ca, atunci când
intra o persoană în vârstă în clasă, să se ridice cu toţii în picioare.
− Bu-nă zi-ua! rosti milităreşte oaspetele. Aşezaţi-vă!
Nimeni nu răspunse, nimeni nu se aşeză. Musafirul continuă radiind:
− De azi încolo, sunteţi liberi, dragi tovarăşi! Marele Stalin, părintele popoarelor, v-a
eliberat. El vă porunceşte să fiţi fericiţi!
După această frază, privi iscoditor deasupra tablei, unde văzu portretul lui Eminescu.
Trase pe dată taburetul de la masa profesorului, se aburcă cu cizmele prăfuite, desprinse de pe
perete imaginea poetului şi agăţă în locul acestuia portretul lui Iosif Vissarionovici Stalin.
Apoi comisarul coborî, aruncă portretul lui Eminescu undeva după catedră, îşi şterse
satisfăcut palmele şi zise:
− Tovarăşul Stalin ne-a ordonat să lichidăm duşmanul de clasă fără cruţare, cine nu-i
cu noi, ne-a îndrumat învăţătorul, este împotriva noastră. Aşa că, vedeţi, să învăţaţi bine! i-a
mustrat el blând.
Comisarul ieşi, cu tocul pistolului fluturând la şold, trântind uşa după el. Toată clasa
continuă să stea în picioare, înmărmurită. Paşii cadenţaţi ai militarilor se mai auzeau
îndepărtându-se pe coridor când a intervenit vocea calmă a profesorului Ulmu:
− Aşezaţi-vă, elevi.
În clipele imediat următoare, jos în curte, răsună o împuşcătură şi copiii văzură cum în
câinele bătrân al şcolii − elevii îi ziceau Mutu, pentru că nu lătra niciodată −, care se
împleticise printre picioarele militarilor, izbindu-se să muşte în tăcere cizma unuia dintre
soldaţi, comisarul îşi descărcă pistolul. Se auzea cum ceilalţi militari râd, amuzaţi de cele
întâmplate.
Urcară cu toţii în cele două camioane care porniră din loc.
Ulmu cuprinse cu privirea clasa lui şi zise senin, ca să descarce atmosfera:
− Vom continua la lecţia următoare să vorbim despre Eminescu şi... despre dragoste.
Vom aborda aceste teme concomitent. Pentru că Eminescu e şi un mare poet al iubirii...
Spuse şi, ca întru demonstraţie, ridică de pe catedră un volumaş cu poezii.
− În această carte se conţin răspunsuri la multe dintre întrebările voastre.
Aici răsună vocea îndrăzneaţă a Mariei Răzeşu:
− Domnule profesor, aţi putea să-mi împrumutaţi volumaşul pentru câteva zile?!
12
Mihai Ulmu, deşi ştia de la profesorii săi că o carte împrumutată e virtual pierdută, i-l
aşeză pe bancă:
− Cu condiţia să nu-l pierzi.
− Vă promit, rosti eleva bucuroasă, ascunzându-l ca pe o comoară printre cărţile din
ghiozdan.
Pe profesorul Ulmu îl însufleţea curiozitatea elevilor săi. Pe toate voiau să le ştie, pe
toate voiau să le cunoască.
− La revedere!
− La revedere! strigă toată clasa.
Profesorul ieşi. Era ultima lecţie. Dar nici unul dintre acei băieţi şi acele fete nu se
grăbea să plece acasă. O nelinişte oarbă începuse să-i frământe pe toţi. Ei mai rămân o vreme
în băncile lor, în clasa lor, unde împreună se simt parcă mai ocrotiţi, mai în siguranţă.
13
Profesorul Mihai Ulmu
„Nu-i înveţi pe alţii ceea ce vrei,
nu-i înveţi ceea ce ştii, îi înveţi ceea ce eşti.”
Jean Jaurès
... − Domnu’ profesor! se auzi Ulmu strigat de cineva la poartă. Când ieşi, îl văzu pe
un sătean cu cuşmă de miel şi cojocică, încotoşmănat ca de iarnă, cu chip slab şi nas borcănos:
− Domnu’ profesor! Sunteţi aşteptat la şcoală, apoi slăbănogul coborî vocea în şoaptă:
− Acolo s-a întâmplat ceva.
Rostind cuvintele, a privit speriat în jur şi a dispărut pe o străduţă lăturalnică.
Ulmu s-a îmbrăcat repede şi a ieşit din casă. Până la şcoală nu întâlni pe nimeni, ca şi
cum satul era părăsit.
În pragul şcolii îşi scoase de pe cap fesul de schi, eliberându-şi pletele lungi şi negre
ca de cărbune. Presimţi ceva rău înainte de a deschide uşa clasei: liniştea din interior i se păru
nefirească. Îşi aminti vorba: când copilul stă prea cuminte, în mod sigur a făcut o şotie.
Când apăru în cadrul uşii, toată clasa stătea în picioare, iar în faţa ei se mişca înainte şi
înapoi, nervos, cu tocul pistolului bălăbănindu-i-se la şold şi cu mâinile întinse înaintea sa, ca
şi cum s-ar fi luat de piept cu un duşman nevăzut, comisarul din ajun.
− Aa, şi domnul... tovarăşul profesor! – aproape că ţipă acesta. O să trebuiască să
răspunzi şi dumneata împreună cu aceşti ţânci în faţa tribunalului clasei muncitoare. Numai
uită-te ce-au făcut învăţăceii dumitale...
Abia atunci Ulmu văzu portretul lui I. Stalin aruncat după catedră. Cineva îi desenase
cu cărbune peste mustaţa căruntă o altă mustaţă mai veselă, inelată şi avântată către frunte,
unde mai avea conturate şi o pereche de corniţe... Iar portretul lui Eminescu – aşezat la locul
său din faţa clasei. Ulmu schiţă o umbră de zâmbet şi poate că ar fi râs cu poftă, dacă nu s-ar
fi postat între ei acest militar spumegând de furie.
− Aş vrea să ştiu cine a făcut asta?! – tuna şi fulgera militarul. Altfel, toată clasa va fi
trimisă în Siberia. Toţi ca unul, ţâncani nenorociţi şi nerecunoscători. Cine şi-a bătut joc de
tatăl nostru??! Recunoaşteţi, puilor de năpârcă! urla comisarul, plimbându-se furios prin faţa
elevilor.
− Tu?! i se adresă acesta lui Ştefan Albac, luându-l de piept.
Acela nu spuse nimic.
− Tu? se apropie el de Liviu Dragu.
Nici Dragu nu răspunse.
Era clasa lui. Abia acum Mihai Ulmu şi-a dat seama că, de fapt, nici n-o prea
cunoştea. Erau copii mari, nici nu observase când au crescut, oameni în toată firea, dârji, cu
demnitate şi caracter, îşi zicea în gând, minunându-se de ei, în timp ce individul care începuse
lecţia de azi în locul său umbla printre bănci cu spume la gură. În curând urmau să se
despartă. Erau ultimele lecţii. Cei mai mulţi vor deveni plugari (le zicea: “Omul cu carte ştie
să ţină mai strâns coarnele plugului”), profesori, ingineri, medici, se gândea el cu mândrie, dar
în primul rând – Oameni. Oameni cu literă mare, aşa şi-i dorea. Oaspetele devenea tot mai
iritat. Îşi înfipse degetele boante în umărul Mariei Răzeşu, premianta clasei.
− Tu ai făcut-o?
Maria îl privi cu dispreţ şi buzele i se întredeschiseră ca pentru un reproş sau un
scuipat:
14
− Ieri aţi...
Dar profesorul nu-i permise să-şi continue fraza. Se avântă spre comisar şi-i dădu la o
parte mâna de pe umărul elevei Răzeşu:
− Ia mâna, scorpie! De ce-ţi baţi joc de nişte copii?! Ei n-au nici o vină. Eu, da, eu
am făcut toate astea. Şi şterge-o! Ieşi imediat din clasă!
− Aha! strigă comisarul mirat. Dumneata, vasăzică! Bănuiam eu! Ai să capeţi pentru
asta un glonţ în ceafă, diversionistule!
Apoi sări la o parte din faţa lui, de parcă s-ar fi ferit ca Ulmu să nu-l găurească cu
privirea.
Se întoarse cu faţa roşie de mânie, ca un rac la temperatura de fierbere, spre clasa care
stătea înmărmurită.
− Cuib de viespi! O să vă arătăm noi! zbieră el şi, luându-şi portretul „profanat”
subsuoară, ieşi trântind uşa.
Eminescu rămase, învingător, deasupra tablei din clasa lor. Ulmu urcă la catedră, se
aşeză pe scaun, îşi sprijini capul în palme, apoi, după o pauză, spuse:
− Aşezaţi-vă, elevi! Să ne continuăm lecţia. Despre ce am spus că vom vorbi azi?!
Era foarte greu să-i readucă pe elevi la atmosfera lecţiei de care, era sigur, se
pregătiseră ca niciodată. Dar el urma să-şi revină primul şi să se comporte de parcă nu s-ar fi
întâmplat nimic.
− Spuneam că astăzi vom vorbi despre dragoste. Da, da, despre dragoste. Maria
Răzeşu, citeşte poemul „La steaua”, îi zise el celei mai bune eleve din clasă, pe care o
observase că aşeză volumașul poetului pe masă.
În acea linişte de după furtună, vocea ei cristalină răsună ca într-un amvon:
− La steaua care-a răsărit
E-o cale-atât de lungă,
Că mii de ani i-au trebuit
Luminii să ne-ajungă...
Toată clasa era numai ochi şi urechi. Poemul lui Eminescu îi ajută să creeze o
ambianţă de încredere şi sinceritate atât de necesară unei discuţii de suflet.
− Poetul Eminescu, zise Ulmu, crede că iubirea îl poate face pe om mai bun, mai
frumos, mai puternic. Că de Iubire are parte doar cel care dăruieşte Iubire. Că prin dragoste
omul cunoaşte nemurirea. Dar tu, Maria Răzeşu, ce crezi despre dragoste?! i se adresă
profesorul elevei care mai stătea în picioare.
− Mă gândeam că dacă ar fi să scoţi din Biblie câteva întâmplări, nişte psalmi, unele
file şi chiar pe unii profeţi cu cărţile lor, ea tot Biblie rămâne; dar dacă scoţi din ea Iubirea,
aceasta devine o carte oarecare...
Era o fată zveltă, năltuţă, cu gâţe negre lungi, ochi albăstrui-verzui, frunte luminoasă
şi pomeţi mereu înflăcăraţi. Să fi avut ea acel curaj nebun de a-l fi înfruntat pe mai-marele
lumii?!
O completează Liviu Dragu:
− Dacă într-o căsătorie numai unul e fericit, atunci ambii sunt nefericiţi...
Să fi descoperit chiar el acest adevăr, mai înainte de a-l cunoaşte?! E fiu de plugar. Îi
place să are şi să semene pământul. Are chipul ars de soare, păr ca pana corbului şi un început
de mustăcioară. Să fie oare el acela care a avut îndrăzneala să-şi apere poetul drag?!
− Dacă iubeşti sau nu?! E ca şi cum ţi-ar fi indiferent dacă trăieşti sau nu. Când
iubeşte, omul devine ceilalţi sau celălalt, şi abia atunci este puternic cu adevărat. Alături de
iubire, dintre toate harurile dumnezeieşti, Apostolul Pavel punea răbdarea. Să avem răbdare să
ne iubim semenii, chiar pe cei care o merită mai puţin.
15
Costin Radu, „preotul” clasei. Visează să urmeze teologia. Are pe chipul său un calm
care trezeşte încredere. Simţul dreptăţii să-l fi făcut tocmai pe el să se ia de piept cu noua
putere?!
De unde cunosc ei aceste lucruri?! se întreba Ulmu. Îi tratase mereu ca pe nişte copii
şi iată-i cum gândesc − ca nişte maturi. Ridicau mâna unul după altul... Ce spun ei printre
cuvinte?! Ce sugerează?! Ce îndeamnă?!
− Tristeţea din dragoste e cea mai frumoasă tristeţe din lume...
Oana Răutu, o fată roşcată, pistruiată, cu ochi cenuşii. Speră să se facă profesoară. Un
profesor trebuie să fie un exemplu de dreptate şi pentru ceilalţi. Ea să fie aceea?!
Ana Ionescu:
− Dragostea te ajută să deschizi poarta înţelegerii lucrurilor, a oamenilor, a lumii, a
propriilor sentimente. Dar şi-n lumină poate fi întuneric, precum şi-n tristeţe poate fi bucurie.
O bucurie te poate înălţa, dar te şi poate înfrânge. Adevărata iubire e cea care-ţi dăruieşte
aripi...
Şerban Brad:
− Eu aş compara o iubire adevărată, pentru că de ea e vorba, cu o furtună iscată din
senin pe o mare liniştită, cu valuri uriaşe care trec peste diguri, pătrund în oraşe, se revarsă
peste ziduri înalte, surpă maluri priporoase, răstoarnă stânci...
Alecu Stan:
− Cine afirmă că iubeşte omenirea fără a fi iubit măcar pe cineva din această omenire
minte...
Dumitru Gusti:
− Căsătoriile fericite nu au istorie. Dacă Romeo şi Julieta ar fi fost fericiţi, n-ar fi ştiut
nimeni de ei.
Petru Diac, poreclit şi „bufonul clasei”, are totdeauna bancul potrivit la locul potrivit:
− Şi totuşi iubirea reciprocă e o raritate, ca o floare de mac în mijlocul unui lan de
grâu. Câteodată noi, oamenii, vopsim o cioară ca să pară albă, nu fiindcă ne place culoarea ei.
Un om trebuie iubit pentru ce este, nu pentru ce ne-ar plăcea să credem că este...
Cam trist de astă dată.
Viorica Niţă:
− Alegem să suferim din dragoste, pentru că suferinţa din dragoste ne ajută să
înţelegem de ce trăim, ce trăim şi ce preţ are viaţa noastră...
Elevii se completează, se contrazic pe alocuri, gândesc cu voce tare... de unde ar
putea ei şti toate astea?! I-a tratat mereu ca pe nişte băieţandri şi fetișcane. Sunt aceiaşi, cei pe
care i-a cunoscut el dintotdeauna. S-a schimbat doar ceva în ei, în felul lor de a fi, de a
înţelege lucrurile, medita profesorul Ulmu. Au deprins multe în anii lor de şcoală. Dar cel mai
important e faptul că au învăţat să gândească. Ca să poată fi ei înşişi.
Se făcu şi mai atent la fiecare nuanţă, era tot o aşteptare faţă de fiecare cuvânt pe care
urma să-l audă, acest nesaţ era şi ca o încununare a activităţii sale de pedagog în această
şcoală. Clasa la care era şi diriginte avea examene de absolvire peste câteva zile. După care
urma să plece fiecare pe drumul său. Ce-i aştepta?! Nu ştiau nici ei. Nu bănuia nici dânsul.
Dar, ascultându-i cum gândesc, se bucura că sunt liberi-liberi şi ar fi fost astfel chiar
şi cu cătuşe la mâini şi la picioare, pentru că învăţaseră să gândească şi să se comporte ca
nişte oameni liberi. Ei nu se vor împăca cu minciuna, ei i-au făcut dreptate poetului drag, n-
au permis ca acesta să fie umilit.
Cel mai mult le aprecia demnitatea omenească, cea pe care reuşise s-o cultive în
fiecare dintre ei. Turma nu are demnitate, chiar dacă atacă sau se apără. Omul o are şi, atâta
timp cât nu o părăseşte, el nu poate fi învins.
16
Trecuseră câteva ore bune şi ei mai aveau încă multe să-şi spună.
− ...Iubirea care mişcă sori şi stele...
Poemul lui Dante. Elevul său Bogdan Brusture, ţăranul ţăranilor, citea din cartea
cărţilor. Dar ritmul versurilor era unul de alarmă, alarmă citi dintr-odată şi pe feţele elevilor
săi. Îşi aruncă atunci privirile spre fereastră. Lângă primărie, devenită „soviet sătesc”, văzu
oprindu-se un camion cu soldaţi. Aceştia coborâră repede din caroserie – erau vreo treizeci de
militari, care înconjurară, ca într-o manevră plină de risc, cu armele pregătite să tragă, chiar
clădirea în care se aflau ei. Câţiva soldaţi în frunte cu un locotenent tinerel pătrunseră în
şcoală. Bogdan, deşi privea în ochii profesorului şi nu vedea ce se întâmplă în curtea şcolii,
începu să se bâlbâie:
− Da..., zise el şi se opri.
„Mai scurt, mai scurt, până când rămâne din mulţimea de cuvinte, din nesfârşirea de
fraze – o singură silabă, care spune totul”, îşi zise Ulmu.
Da, iubirea nu poate fi decât afirmare.
Soldaţii nu bătură la uşă. Unul dintre ei o împinse cu patul armei.
Douăzeci de copii, care vorbeau despre dragoste, tresăriră înspăimântaţi. Patruzeci de
ochi îi ţintuiră şi-i opriră în prag pe intruşi.
Ulmu părăsi catedra, îndreptându-se către străinii care se postară în uşa deschisă. Ieşi
în coridorul şcolii şi închise uşa în urma lui.
− Dumneata eşti profesorul Mihai Ulmu?!, îl întrebă cu voce gravă locotenentul.
− Eu sunt. Ce doriţi?!
− În numele Puterii Sovietice şi al Guvernului URSS, eşti arestat ca duşman al
poporului.
Clasele celelalte erau în vacanţă. Numai elevii din cursul superior se mai aflau în
şcoală în aşteptarea examenelor. Într-o clasă de alături mai mulţi copii aveau consultaţii. Când
aceştia ciuliră urechile la răpăitul de cizme de pe culoar, profesorul pensionar Spiridon Cocea
deschise uşa să vadă ce se întâmplă, dar un soldat se apropie în viteză, îl împinse înapoi în
clasă şi-i zise în şoaptă:
− Sunetul de recreaţie încă n-a fost. Stai cuminte în clasă, moşule.
Acela, alb ca varul, încercă să protesteze cu voce slabă:
− Dar, domnilor...
Uşa i se închise însă cu un pocnet surd în faţă.
Ulmu îl măsură cu privirea pe locotenent.
− Dumneavoastră sunteţi superiorul?
− Exact.
− Văd soldaţi postaţi pe sub fiecare geam, nu am unde fugi. Rog doar să-mi permiteţi
să închei lecţia, le dau elevilor tema pentru acasă şi merg cu domniile voastre unde doriţi.
Un soldat încercă să-l lovească, dar locotenentul, un tânăr cu mustaţă abia mijită, cu
ochi înguşti, mongoloizi, îi făcu semn să se oprească.
− Bine, te aşteptăm... Cinci minute.
Ulmu intră în clasă şi trase uşa după el. Ce le putea spune, din cele pe care n-a reuşit
să le spună timp de luni de zile, în doar cinci minute?! Îşi învinse tremurul mâinilor şi încercă
să fie cât mai calm posibil, străduindu-se să arate binedispus.
− Ooo! Dragilor! Voi, se pare, sunteţi cu toţii îndrăgostiţi... V-aţi pregătit bine pentru
lecţia de azi. Mă bucur pentru voi. Ca o concluzie aş putea afirma şi eu: neamul nostru e
condamnat să iubească. El nu s-a raportat niciodată la lume, ci a raportat lumea la el. El a
iubit-o, fără să aştepte totdeauna să i se răspundă cu aceeaşi intensitate. Dragostea este duhul
17
care se împrăştie în materie pentru a o însufleţi, a o spiritualiza, ca să capete şi ea, astfel,
proprietatea de a iubi...
Vorbea fără grabă, cu o blândeţe suspectă a vocii, de parcă elevii lui nu ştiau de
soldaţii care-l aşteptau după uşă, de parcă cele cinci minute pe care le căpătase de la
locotenent se egalau cu o veşnicie.
− Iar acum notaţi în caiete tema pentru acasă. Liviu Dragu, treci la tablă şi scrie...
Dragu ieşi din banca sa şi luă în mâini creta de lângă tablă.
Ulmu dictă:
− „...A fi om în viaţă e o artă sau un destin?!”
− Pentru când ne vedem data viitoare – pregătiţi această temă.
Nu le spuse nici „La revedere!”, nici „Pe curând!”, îi cuprinse cu privirea şi, schițând
un zâmbet încrezător, ieşi din clasă. Pe coridor îl aştepta locotenentul tinerel. Îi spuse în
şoaptă ofiţerului:
− Vă rog să mă înţelegeţi, sunt profesorul lor de literatură... Vă implor. N-aş vrea să
mă vadă mergând în cătuşe sau ţinând mâinile la spate, ca un arestat...
− Bine. Vă înţeleg. Fiindcă am fost şi eu câţiva ani profesor de literatura rusă la
Kazani...
Când ieşiră în curtea şcolii, elevii care se buluciră la ferestre îl văzură pe profesorul
lor cum discută paşnic cu ofiţerul, urmaţi de cei 30 de soldaţi mergând în dezordine. Ostaşii
urcară în caroseria camionului, iar locotenentul îi făcu loc în cabină alături de el şi
profesorului Ulmu. Când puse piciorul pe scara cabinei, Ulmu întoarse capul şi văzu toată
clasa lui îngrămădită la ferestre. Nu le făcu semn cu mâna, ca gestul lui să nu fie interpretat
greşit. Zâmbi încă o dată, zâmbi larg, în timp ce-şi ocupă locul în cabină alături de ofiţer, cu
gând că zâmbetul lui nu putea să nu fie văzut de către elevii cărora le fusese mai mult decât
profesor şi diriginte, le fusese un prieten...
Camionul se puse în mişcare. Prin Poiana nu treceau mai mult de patru-cinci maşini
într-un an. Gâştele şi copiii nu se grăbeau să se ferească din calea lui. Sătenii se dădură la
garduri, urmărindu-l cu o anumită curiozitate. Tot satul îl văzu pe profesorul Ulmu aşezat între
şofer şi locotenent ca pentru o plimbare, discutând veseli.
Poiana era potopită de verde. Livezile licăreau de cireşele coapte. Lanurile foşneau
aurii.
Drumul care ducea către reşedinţa judeţeană urca un deal luuung de vreo zece
kilometri.
La mijlocul dealului camionul opri gâfâind. Aici profesorul Ulmu a fost îmbrâncit din
cabină, ca un sac cu cartofi; apoi, după ce i se puseră cătuşele la mâini, fu împins dincolo de
prelată de braţele vânjoase ale soldaţilor şi aruncat pe duşumeaua acelui camion militar. Dar
acest lucru nu-l văzu decât o bătrânică, Safta, ce se nimeri în acea zi să strângă vreascuri
dintr-un crâng de salcâmi de pe marginea drumului, care îi vorbi cu mare frică unei
măhălence, care povesti şi ea alteia care, la rându-i, istorisi până către seară ceea ce auzi
întregului sat.
Dar nimeni nu le crezu, de vreme ce ofiţerul care venise în acea zi la şcoală era chiar
prietenul profesorului Ulmu, oferindu-i acestuia locul de alături în cabina autovehiculului.
După ce nu s-a întors în aceeaşi zi la Poiana, mai multă lume a presupus că Mihai
Ulmu fusese mobilizat în armată, unde era mare nevoie la acea oră de cunoscători ai limbii
germane, sau că a fost trimis în România, unde ar face revoluţie socială, sau că fusese angajat
ca medic militar, profesie pe care o deprinsese de la tatăl său...
Vorbe erau multe, toate alimentate de faptul că profesorul de literatură întârziase să se
reîntoarcă în localitate...
18
...Mihai Ulmu avea să revină la şcoala lui din comuna Poiana abia peste 13 ani.
19
Maria Răzeşu
„Omul – oglinda prin care trebuie privit Universul.”
George Bernard Shaw
Ca şi toate celelalte fete din clasa ei, Maria Răzeşu era îndrăgostită de profesorul de
limba română Mihai Ulmu.
Îi sorbea fiecare cuvânt. Îi admira fiecare gest. Fiecare lecţie era ca o întâlnire cu
dragostea.
Dar el nu avea ochi pentru ea, ca, de altfel, pentru niciuna dintre fetele din clasă. El, se
pare, nu vedea pe nimeni. Şi atunci, ca într-o autoflagelare, Maria se înarmă cu multă răbdare.
Îşi promise să aştepte, numărând fiecare zi până la serata de absolvire, care trebuia să-i dea
dezlegare şi să-i poată scrie o scrisoare în care să-i vorbească de toate sentimentele sale. Aşa
hotărâse demult.
Dar, numai cu câteva zile înainte de acest eveniment important din viaţa ei, profesorul
Mihai Ulmu fusese arestat. Era sigură că fusese arestat. În ziua când acesta plecase însoţit de
un ofiţer şi mai mulţi soldaţi, eleva de clasa a douăsprezecea Maria Răzeşu s-a gândit că s-ar
putea să nu-l mai revadă niciodată.
Iar ea mai avea şi o datorie: împrumutase o cărţulie de poezii pe care se obligase să i-o
restituie. Trebuia să-l găsească şi să i-o întoarcă, altfel ce părere îşi putea face domnul
profesor despre ea, cu atât mai mult că făcuse promisiunea în faţa întregii clase?!
Părăsi imediat şcoala, îşi aruncă ghiozdanul în casă pe-o fereastră, şi porni de-a
dreptul peste lanuri, poate va ajunge camionul din urmă.
Umblă mult în acea zi prin centrul judeţean, până descoperi camionul negru în faţa
unei clădiri pe o stradă îngustă şi desfundată. Îl recunoscu. Strada era mărginită într-un capăt
al ei de catedrală, iar în celălalt – de cârciumă. Partea dinspre cârciumă era asfaltată, partea ce
ducea spre catedrală – cu gropi şi şanţuri.
Se pare că era o unitate militară. Pe poarta comenduirii intrau şi ieşeau ofiţeri şi
soldaţi. La un moment dat – după mai multe ore de supraveghere – îl zări pe locotenentul
tânăr care fusese la Poiana.
− Bună ziua, tovarăşe militar! îi alergă ea în întâmpinare.
El o împinse cu privirea la o parte fără să-i răspundă.
− Dumneavoastră sunteţi prietenul profesorului Mihai Ulmu?!
− Eu?! se pierdu locotenentul.
− Doar dumneavoastră i-aţi făcut astăzi o vizită la Poiana...
− Şi ce doriţi?
− Vreau să vorbesc cu el.
− Despre ce?
− Trebuie să-i întorc de urgenţă o datorie. Am împrumutat o cărţulie, zise şi dezveli
ceva dintr-un ziar: iată cartea aceasta e de la el. Ştiţi, i-am dat asigurări de faţă cu toţi colegii
că i-o restitui. Dumneavoastră sunteţi ofiţer şi ştiţi mai bine decât mine ce înseamnă un cuvânt
dat.
− Da, ştiu, a îngânat acesta. Dar acum profesorul Ulmu e ocupat. E foarte ocupat. V-aş
sfătui să veniţi altădată.
20
− Când altădată?!
− Mâine, poimâine, când doriţi... A zis, s-a răsucit milităreşte pe călcâie şi a traversat
strada cu paşi grăbiţi.
Era către seară şi Maria s-a întors în Poiana.
După o noapte nedormită, a doua zi reveni în centrul judeţean.
Pândea de departe, urmărindu-i pe toţi cei care intrau şi ieşeau din clădirea sumbră,
însă locotenentul nu mai apăru. Nici atunci, dar nici în ziua care urmă.
În ziua a treia Maria se plimbă fără vreun rost prin orăşel.
Spre seară, pe aproape de piaţă i-a tăiat drumul o ţigancă tuciurie.
Aceea îi desfăcu bobii în faţa ei şi-i zise:
− Tu eşti dată pentru o dragoste mare. Din acelea care pierd omul...
− Lasă-mă, a zis Maria şi a vrut să treacă pe lângă ea.
− Şi nu vei avea scăpare...
Aici Maria s-a oprit, a privit în ochii ei tulburi şi, resemnată, a zis:
− Ştiu.
− Nu ştii tu nimic, fato! Priveşte cum se aşază bobii. Nu-i de bine. Eu îţi zic, da-ţi zic
degeaba. Că de dragostea asta tot n-ai să scapi. Ai să fugi după bărbatul acela la capătul
lumii... Ai să-l găseşti... O să te iubească... o să fii mireasa lui... Ai să-i naşti şi un prunc...
Dar vai şi amar de norocul tău! Uite bobii cum arată. Prea eşti frumoasă, ca să ai şi noroc,
dom'şoară.
− Aiurezi, mătuşico, i-a zis Maria. Dar să dea Domnul să fie aşa.
În toată acea zi ea s-a simţit în al nouălea cer şi a crezut şi mai mult în destin.
Abia în ziua următoare îl revăzu pe locotenent. Acesta se grăbea să se strecoare în
instituţia unde, probabil, lucra.
− Tovarăşe! Tovarăşe! îl ajunse ea din urmă.
− Ce doriţi?! afişă el o mină gravă, prefăcându-se că nu o cunoaşte.
− Mi-aţi promis că mă veţi ajuta să vorbesc cu profesorul Ulmu.
− Nu se poate.
− Cum nu se poate?! De ce nu se poate?!
− Pentru că nu se poate! i-o tăie el scurt.
− Trebuie să se poată, izbucni fata în plâns. Pentru că eu, pentru că eu... sunt
logodnica lui, minţi Maria.
Locotenentul se opri locului, privi, se pare, abia atunci chipul ei şi-i zise:
− Eşti tânără. Toată viaţa ţi-e înainte. Logodeşte-te cu altcineva. Uită-l pe Mihai Ulmu.
− De ce să-l uit?! se prefăcu ea a nu înţelege.
− Pentru că acest Mihai Ulmu este duşman al poporului.
− Nu, nu, nu! Vă rog să mă credeţi, Mihai Ulmu nu este, nu poate fi duşman al
poporului. Întrebaţi de fiecare om din Poiana şi-o să vă convingeţi. De la mic la mare, toţi îl
iubesc şi-l respectă, fiecare va spune că mai bun prieten ca profesorul Mihai Ulmu nu există.
Locotenentul o luă uşurel de după umăr şi o duse un pic mai la o parte pe o străduţă
lăturalnică.
− Vă rog să vă resemnaţi. Nu fiţi naivă. Mihai Ulmu a fost ieri condamnat la ani grei
de închisoare.
− Vreau să fac şi eu închisoare cu el.
− E posibil să-i fie înlocuită această pedeapsă cu condamnarea la moarte prin
împuşcare.
− Vreau să fiu şi eu împuşcată cu el.
21
− Va muri...
− Vreau să mor şi eu cu el...
− Eşti nebună de legat.
− Da, sunt nebună, pentru că am jurat să fiu cu dânsul şi în viaţă, şi în moarte, la bine
şi la greu...
− Mihai Ulmu nu mai e aici...
− Dar unde e?
− E dus.
− Unde?
− Unde?! Unde?! Undeva unde e iarnă fără sfârşit şi noapte veşnică.
− Daţi-mi adresa... Vă rog, vă implor..., şi, neaşteptat şi pentru ea, ca şi cum
coborârea în genunchi o înălţa ca pe vechii credincioşi, Maria se aşeză în genunchi în faţa
acelui tânăr.
− Ridicaţi-vă, imediat, se uită acesta speriat prin părţi, vreţi să fiţi arestată?
− Vreau. Nu mă ridic până nu-mi spuneţi adresa unde i-aş putea scrie...
− Vă rog, nu faceţi spectacol. Ce doriţi să-i scrieţi?!
− O scrisoare cu cel mai important mesaj al vieţii mele.
− Ulmu nu merită jertfa dumneavoastră. El a fost trimis în Siberia, să moară. Ulmu e
duşman ...
− Doar dumneavoastră nu credeţi asta!
− Uită-l, uită-l, fetiţo!
− Nu pot. Nu am dreptul.
− De ce?
Şi aici Maria Răzeşu zâmbi ca Giordano Bruno pe rug:
− Pentru că Ulmu... Pentru că Mihai Ulmu e tatăl copilului pe care-l port sub inimă,
îngână, mirată şi ea de ce-i rostiră buzele.
Toate erau minciuni. Dar ea trebuia să-l convingă pe acest tinerel s-o ajute. Acesta
izbucni, revoltat:
− Ticălosul! A corupt şi minore, vasăzică?!
− Dar nu sunt minoră.
− Câţi ani aveţi?!
− Optsprezece. I-am împlinit la Crăciun.
 Oricum. Dacă tribunalul ar fi cunoscut acest amănunt, i-ar mai fi adăugat cu
siguranţă nişte ani.
− Dar el intenţiona să ne căsătorim, fixase împreună cu părinţii mei şi ziua nunţii,
minţi în continuare. Mă iubea mai mult decât viaţa proprie...
Maria nu mai avea unde să se ferească de sine.
− Vă implor să mă ajutaţi, îi apucă ea mâna să i-o sărute.
El îi smulse mâna, parcă atinsă de foc.
− Ce faceţi? Vă daţi seama ce faceţi?!
− Vă rog, ajutaţi-mă!
− Nu pot. Eu sunt soldat.
− Ştiu că sunteţi soldat, dar aţi fost şi dumneavoastră pur şi simplu om cândva, nu?!
Ajutaţi-mă!
− De ce mă ofensaţi? Da, am fost trimis după Mihai Ulmu la Poiana. Eu trebuia să
execut, fără să pun întrebări. Dar vă şi înţeleg. O, cum vă mai înţeleg, duduiţă... Aşteptaţi-mă
peste un sfert de oră la colţul ulicioarei vecine.
22
Zise şi îi arătă un gard îndepărtat din cătină, el dispărând în sediul sumbru de la
mijlocul străzii.
Un sfert de oră trecu greu. Apoi mai trecu un sfert de oră. Pe urmă – şi altele câteva.
Începu să creadă că a fost minţită. Când îl văzu apărând, se bucură nespus. Militarul se
apropie vădit emoţionat, cu mers cadenţat, parcă ar fi defilat la o paradă imaginară, privi atent
în părţi şi-i strecură o foiţă în palmă:
− Ceea ce fac eu e o crimă la adresa clasei muncitoare. Dar am făcut-o ca să ştiţi că
există oameni pretutindeni. Chiar şi printre militari. Aveţi aici adresa lagărului. Dar, probabil,
n-o să mai aveţi nevoie de ea.
− De ce?
− N-aş vrea să vă decepţionez prea mult. Dar o fac ca să vă temperez zelul. Cetăţeanul
Ulmu a fost ieri condamnat la 25 de ani de muncă silnică, pe care îi va executa la Kolâma,
fără însă să aibă dreptul de a coresponda.
− Deci scrisoarea mea nu are nicio şansă să ajungă la el?!
− Niciuna.
− Atunci mă voi duce să i-o duc chiar eu.
− Vă daţi seama ce spuneţi? Asta e demenţă curată. Ce vă trece prin cap? V-aş sfătui să
nu vă aventuraţi. Aflaţi, domnişoară, că nu tot ce zboară se mănâncă. Astâmpăraţi-vă!
− Acum?! întrebă ea mirată. Acum când am adresa lui?! Nicidecum. Mă voi duce după
el la capătul pământului, chiar dacă va fi să mor, chiar dacă ar fi să nu mă mai întorc de acolo
vreodată.
− Pentru ce acest sacrificiu?! întrebă militarul curios.
Ea se uită lung la el, ţintuindu-l cu ochi de piatră şi, după o pauză de ezitare, spuse:
− De ce? Am să vă spun, dar n-o să mă înţelegeţi. Pentru că... Pentru că îl iubesc pe
Mihai Ulmu.
Aşa Maria Răzeşu se decise să se ducă chiar ea, în locul scrisorii pe care avusese de
gând să i-o scrie, la capătul pământului în căutarea profesorului Mihai Ulmu.
A doua zi după examenul de absolvire, se prezentă la secţia judeţeană pentru
învăţământ pretinzând că are nevoie de paşaport întru a-şi putea depune actele la Institutul
Naval din Vladivostok, oraş din noua ei patrie, ţinând să-şi realizeze, cum le motivă ea decizia
funcţionarilor de acolo, un vis care ţine încă din copilărie, acela de a deveni căpitan de navă
maritimă.
Şeful, un bărbat în vârstă, după ce-i răsfoi certificatul cu note, zâmbi îngăduitor: „Ale
tinereţii valuri!”, şi-i înmână o adeverinţă ce urma să-i ţină loc de paşaport şi, totodată, de
recomandaţie la instituţia respectivă.
Când se văzu cu hârtia în mână, veni într-un suflet acasă. O găsi pe mama ei lângă
aluatul crescut dând din covată.
− Mamă, eu plec.
− După el?! a întrebat ea. Nu vorbiseră niciodată despre Mihai Ulmu, dar o inimă de
mamă pe toate le vede, pe toate le simte.
Maria o îmbrăţişă.
− Când?! o întrebă măicuţa Maria Mare, aşa-i spuneau sătenii, pentru a o deosebi de
Maria Mică, fiica ei, ştergându-şi lacrimile cu un colţ al şorţului pătat de făină.
− La noapte pleacă un tren spre Chişinău.
− Să-l chem pe taică-tu din grădină.
Maria îşi adunase lucrurile pentru drum într-un rucsac: haine, hrană, mai ales fructe
uscate şi pesmeţi pe care-i pregătise din timp; mai luă cu ea o hartă a locurilor de dincolo de
23
Ural, cărţulia buclucaşă de poezii, o fotografie a clasei lor cu profesorul Mihai Ulmu în
mijlocul elevilor, precum şi alte lucruri pe care le consideră necesare, când Ştefan Răzeşu
intră în Casa Mare. Acesta se aşeză greoi pe laviţă şi zise:
− Pleci deci. Ai hotărât?!
− Da, tată.
Ştefan Răzeşu tăcu. O admira. Mai ales pentru caracterul ei ferm. Parcă o vedea acum
pentru prima dată atât de mare. Apoi, într-un sfârşit, îi zise:
− Mă duc în sat să caut bani. Până unde te duci tu, fata tatei, nu ştiu dacă are tot satul
nostru atâţia bani, ca să-ţi cumpere bilet.
Mama scoase din scrin o salbă de bani aurii.
– O am de la mama mea. O ţinea de pe timpul ţarului. Poate găseşti pe cineva care să
ţi-o schimbe pe bani. Ia-o. Pentru tine am păstrat-o, ştiam că odată şi odată s-ar putea să-ţi
prindă bine...
Maria Răzeşu nu ştia unde pleacă şi ce o aşteaptă la capătul acelui drum lung.
Ştia doar că trebuie să-şi urmeze o chemare a inimii, pe care o identifica cu însuşi
destinul ei.
24
Zarianka
„Şi a zis Domnul Dumnezeu către Cain: „Unde este Abel, fratele
tău?” Iar el a zis: „Nu ştiu. Nu cumva sunt eu paznicul fratelui meu?!” Şi
a zis Domnul: „Ce ai făcut? Glasul sângelui tău strigă către Mine din
pământ.”
„Facerea”, cap. 4, vers. 9
Zarianka e un loc pierdut în taiga, uitat de Dumnezeu.
E, de fapt, un orăşel de închisori, în afara cărora locuiesc personalul şi administraţia.
Ziua în lagăr începe cu loviturile unei bare metalice într-o toacă adusă de la o mănăstire cu tot cu
călugări, pentru a-i trezi pe deţinuţi când mijesc zorii.
Primul lucru pe care-l învăţă aici Mihai Ulmu a fost să stea la rând. După toaleta de dimineaţă cu
şiruri interminabile, cozile se mută la cantină.
Gamela i se umple cu o poşircă de care ţi se face greață, dar tocmai ea e cea mai de preţ, pentru
că îl ţine pe osândit în viaţă.
În „Zarianka -1” îşi ispăşesc „crimele” politice peste o mie de bărbaţi, de diverse vârste,
naţionalităţi, religii şi rase.
„Baraca”, cum e numită clădirea dreptunghiulară cu trei etaje în care stă Ulmu, e plină
cu spioni, sabotori, terorişti, troţkişti, deviatori de dreapta, deviatori de stânga, menşevici,
socialişti-revoluţionari, anarhişti, naţionalişti, emigranţi albi, prizonieri de război, membri ai
unor organizaţii contrarevoluţionare, dezertori, foşti burghezi, foşti activişti de partid, foşti
militari, foşti-foşti-foşti...
Se mai află acolo profesori universitari, artişti, scriitori, savanţi, ziarişti, capi de
guverne provizorii şi şefi de partide prohibite.
Aceşti oameni, conştiinţa Europei, cum le zice Mendelstam, se luptă cu ploşniţele, cu
păduchii, cu şobolanii care foiesc pe sub priciurile supraaglomerate, dar şi cu semeni de-ai lor.
Infractorii de drept comun locuiesc într-o baracă cu ei. Aceștia în zilele de odihnă
joacă tot timpul cărţi, gata să omoare pe oricine pierde şi nu are cu ce-şi onora datoriile.
Sunt, de asemenea, persoane condamnate pentru delictul de întârziere la fostele lor
servicii, analfabeţi care utilizaseră numere din „Pravda” cu portretul ori cu vreo cuvântare de-
a lui Stalin pentru a împacheta gunoaie, resturi alimentare sau – şi mai grav! – le agăţaseră
pentru a fi folosite inadecvat în closetele proprii, oameni veseli care spuseseră bancuri cu
aluzii burgheze, oameni trişti, care nu râseră la glumele vreunui activist de partid...
Cei mai mulţi sunt aduşi din Ţările Baltice, din Ucraina de Vest şi din Basarabia:
portarii de hoteluri, paznicii de cimitire, vatmanii, pompierii, liftierii, feroviarii, taximetriştii,
elevii de liceu, din cauza uniformelor, au fost declaraţi colonei, generali sau mareşali fascişti
şi arestaţi în plină stradă, pentru a fi trimişi în Siberia.
Comuniştii spanioli au nimerit într-un lagăr cu franchiştii, monarhiştii bulgari − cu
republicanii, militarii polonezi − cu prizonierii lor ş.a.m.d.
„Zarianka-1”e o U.R.S.S. în miniatură, aici îşi ispăşesc pedeapsa reprezentanţi a 129
de naţionalităţi.
25
Acest detaliu Kudreavţev îl repetă cu mândrie. Şeful lagărului făcuse recent un demers
la Moscova cu rugămintea să i se trimită şi un turc-georgian din Meshetia. De aceştia nu are.
Ca tabloul să fie complet.
Lui Kudreavţev îi face plăcere să iasă dimineţile şi să petreacă coloanele aliniate la
muncă. Atunci se simte ca un mare comandant de oşti.
Apelurile se fac dimineaţa şi seara: supraveghetorii îi numără pe deţinuţi când aceştia
pleacă la muncă, ca să-i mai numere o dată noaptea, când sosesc din zonă.
Duminicile ora politică ţine jumătate de zi. Demascarea duşmanului continuă şi aici.
Apoi urmează câteva ore libere, când captivii au voie să se plimbe prin curtea
lagărului, unde discută despre toate, dar toţi vorbesc numai despre trecut şi nimeni nu mai
vorbeşte de viitor, din motiv că viitorul lor e atât de departe, încât nu mai poate fi nici gândit,
nici răzgândit.
Şi azi Kudreavţev a ieşit să le „binecuvânteze” plecarea în zonă:
− Vă atenţionez: aici nu este sanatoriu, ci lagăr de concentrare. Cei care speră, obosiţi
după lupta dusă contra poporului, că se vor recrea la Zarianka se înşală. E drept că nu avem în
lagăr terenuri de volei şi tenis, că nu putem organiza serate dansante pentru deţinuţi, că nu avem
suficiente băi, spălătorii, infirmerii, rufe curate, îmbrăcăminte groasă, dar asta nu înseamnă că n-o să
vă ajutăm să păşiţi pe drumul cel drept. Lagărul nostru situat pe toată peninsula e de două ori
mai mare ca Franţa. În lipsa utilajului, pentru care capitaliştii cer să le plătim cu o greutate
egală în aur, vom munci cu mâinile goale, iar cât mai avem târnăcoape, lopeţi, pari, hârleţe,
unghii, minele de aur de la Kolâma vor vărsa metalul preţios în hazna şi nu vom îngenunchea
în faţa imperialismului mondial. Vom transforma sudoarea voastră în aur. Voi veţi face şosele
prin care va curge aurul către inima ţării.
Când ies pe poarta mare încolonaţi câte cinci în fiecare rând, Mihai descoperă că
acestea sunt, de fapt, coloane de muribunzi. Mulţi abia îşi târăsc picioarele, unii se poticnesc,
alţii şchiopătează sau tremură de frig şi-n plină vară. Şi doar coloana lor are un mers ceva mai
firesc, fiind alcătuită din nou-sosiţi.
Şeful de şantier, Bobrov, deţinut ca şi ei, are în subordine un ansamblu de brigăzi.
Brigadierul lor, Fomin, un fost ofiţer învinuit de trădare pentru că nu trăsese în nişte ţărani
răsculaţi dintr-un sat care murea de foame, ca şi cei care urmau să-i împuşte, e responsabil de
rezultatele muncii lor.
− Străduiţi-vă să nu vă îmbolnăviţi. Nicio boală n-a fost vreodată tratată la Kolâma, îi
preîntâmpină el.
Fomin ştie că planul nu-l va putea îndeplini cu oameni bolnavi. Iar de plan depinde
raţia lor zilnică de pâine şi poșircă.
Minele de cărbuni de la Peciora şi Vorkuta, minereul de fier din Norilsk, uraniul, aurul
şi cositorul de la Kolâma trebuie exploatate şi milioane de deţinuţi, care alcătuiesc cea mai
ieftină mână de lucru din lume – o zi de muncă pentru o felie de pâine –, vor munci în brânci
zi şi noapte ca să extragă din subteran aceste bogăţii şi nestemate.
Motoarele buldozerelor uriaşe au un bubuit de apocalipsă.
Camioanele huruie şi ele ameninţător.
Furnicarul de oameni se împrăştie imediat pe toată suprafaţa zonei, cu ciocane
puternice, târnăcoape, roabe, fierăstraie cu dinţi ştirbi, aceşti ostatici urmând să răstoarne pinii
uriaşi, să sfărâme şi să mute pietroaiele, să niveleze terenul, pregătind locul unde va fi
construit un oraş foarte modern, în care peste ani vor locui nişte oameni fericiţi sau, se
gândeşte Mihai, cine ştie?!, poate tot nişte deţinuţi ca şi ei.
26
Îşi aminteşte de o credinţă a anticilor: ca un lucru să dureze, acesta trebuie făcut de
oameni liberi, ştia că pe Acropole marmura a fost prelucrată doar de cetăţeni slobozi, Pericle
neîngăduind să lucreze acolo vreun rob.
Dar cât de temeinice pot fi oare nişte edificii la a căror înălţare, în loc de mortar, sunt
folosite ca material consolidator lacrimile şi ura?! se mai întreabă Mihai Ulmu, în timp ce-şi împinge
de zor roaba plină cu aşchii de stâncă.
27
Zi de naştere în gulag
„Dragostea e un incendiu în care cei din afară văd mai mult fumul şi
cei dinăuntru, flacăra.”
Jacinto Benavente
În fiecare noapte, cade greu ca un bolovan pe patul de scânduri şi, de cum pune capul
pe smocul de vată numit pernă, adoarme imediat. Dimineaţa Mihai Ulmu se trezeşte şi mai
obosit, ca o vită de povară care muncise şi prin somn.
În timpul apelului din zori de zi, îl întreabă pe Mendelstam:
− Ce dată e azi?
− Cine ştie?! 2 sau 3, sau 4.
− Mi-am amintit acum: în una din zilele acestea e ziua mea de naştere.
− Eu nu mi-o amintesc niciodată. O făcea în locul meu soţia. Dânsa ţinea minte toate
zilele de naştere. Oricum, te felicit. Ceea ce pot face acum însă e să-ţi dăruiesc un îndemn:
priveşte luna.
Soarele nu răsărise, dar luna încă mai străjuia în înalturi.
− De ce?
− Închipuie-ţi că în această clipă la ea se uită şi cineva care ţi-i foarte drag şi care se află
departe. S-ar putea să vi se întâlnească privirile pentru o fracţiune de secundă pe suprafaţa ei de
aur...
Ulmu îi mulţumi. Şi privi luna care apunea.
Un gând i se înfipse imediat în creier ca un cui înroşit în foc: să fug, să fug, să fug.
Profesorului din Poiana zilele îi par trase la indigo: deşteptarea, gimnastica, micul
dejun, munca, prânzul, iarăşi munca, iar apel, cina, cercul de artişti amatori, culcarea.
Dar tot ele îi sunt şi ca nişte lecţii de viaţă: învăţă cum să ţii roaba ca să te ducă ea pe
tine şi nu tu pe ea, cum să pui fierăstrăul ca să răstorni pinii în linie dreaptă, mai află care
copac are coaja dulce, rădăcinile căror plante potolesc setea, cum se prepară lichenii ca aceştia
să devină comestibili.
− Aici doar cei tari supravieţuiesc. Învăţaţi-vă să fiţi tari! îi îndeamnă brigadierul
Fomin, care lucrează cot la cot cu ei.
− Dacă n-aş fi avut în grija mea destinele celor mai de seamă minţi ale Rusiei, evadam
de mult, le mai spune acesta, fără să se teamă de ce zice, în timp ce alţii se sperie de ce aud.
O parte din brigada lui lucrează la tăiat taigaua şi clădeşte trunchiurile în stive, o alta –
umblă cu roabele din urma artificierilor care aruncă stâncile şi pietrele mai mari în aer, ca să
facă locul drept.
Fomin,de cum îl vede pe Mihai Ulmu, îi şi arată roaba.
După o săptămână de lucru, s-a ataşat de această unealtă.
Roaba poate fi supusul sau stăpânul omului.
Roaba şi omul devin la un moment dat un tot întreg, precum calul cu călăreţul într-o
bătălie.
Calităţile acestui instrument metalic se transmit parcă şi omului, şi, în loc să scârţâie,
prinde şi el să ofteze. Tărăboanţa cu o singură roată, două mânere şi un coş uriaş, prinsă de
braţele unui deţinut, care nu are dreptul s-o lase din mână cele 12 ore cât durează ziua lui de
lucru, e o emblemă a GULAG-ului. Dacă te obişnuieşti cu ea, când nu mai simţi rănile din
palme şi nici durere atunci când îţi zdreleşti genunchii de fierul ei rece sau fierbinte, în
28
funcţie de anotimp, înveţi să te odihneşti chiar în timp ce o duci încărcată pe puntea de lemn
ca să o deşerţi în caroseria unor camioane grele sau în albia râului de alături. Când omul
reacţionează ca un automat, când fiecare mişcare e şlefuită până la robotizare, el simte roaba
aşa cum îşi simte propriul corp, cunoaşte unghiul din care să fie împinsă, ca să devină uşoară,
ştie când s-o ungă, cu lacrimi sau stropi de sudoare, dacă nu găseşte ulei, ca să nu scrâşnească
prea tare, intuieşte centrul ei de greutate, ca şi forţa cu care trebuie s-o mişte, ca roata să nu i
se oprească.
Când intră în acest ritm, omul nu trăieşte, ci vegetează. Aşteaptă să treacă cei 10, 15,
20 sau 25 de ani de detenţie. I se arată că mai greu trece o oră sau o zi de chin, dar 25 de ani, i
se pare, vor trece acuşica.
Mihai Ulmu se simte ca un robot, mişcările par a nu-i mai fi dictate de creier, ci de
roabă.
Într-o săptămână, se obişnui într-atât de mult cu prezenţa ei, încât îşi spune că, chiar
dacă va evada, va evada cu tot cu roabă.
De la o vreme ea i se arată şi-n vise.
În acea dimineaţă bucătarul îi turnă porţia de ciorbă apoasă în gamelă şi-i aruncă
bucata de pâine cleioasă în faţă, făcându-i semn grăbit: „Hai, treci mai departe!”
Se aşeză la masa lungă, între alţi ortaci, vântură cu lingura sorbitura, în speranţa să dea
în ea şi de vreun fir de orez, apoi muşcă din pâinea neagră şi cleioasă.
Dar în clipa în care dinţii i se încleştară în bucata de aluat aproape crud, aceştia se
loviră de o aşchie de piatră, cel puţin aşa i se păru, pe care voi s-o scuipe imediat jos, dar,
când o luă în palmă s-o arunce şi o privi mai atent, descoperi că ceea ce muşcă era de fapt o
bucăţică de hârtie împăturită strâns. O ascunse pe dată în unul dintre buzunare. Când ajunse în
zonă şi se încredinţă că nu-l vede nimeni, scoase hârtia şi o desfăcu cu grijă. Era un bileţel, cu
următorul conţinut: „Vă felicit cu ocazia zilei de naştere. Cadoul pe care-l meritaţi cel mai
mult este libertatea. Pentru asta va trebui să executaţi întocmai următoarele instrucţiuni.
Înainte de sfârşitul zilei de muncă, vă apropiaţi de stiva de trunchiuri dinspre râu, un trunchi
va fi marcat cu cretă, dar acesta e doar un capăt de lemn, pe care-l scoateţi şi vă strecuraţi
între buşteni, după care fixaţi bucata de trunchi la loc. Strădui-ţi-vă să nu fiţi văzuţi. După ce
v-aţi convins că gardienii şi deţinuţii au părăsit zona, ieşiţi din ascunziş şi mergeţi spre
răsărit către muntele Alalai. Fâşia de pini o să vă conducă spre o peşteră de la mijlocul
muntelui. Acolo mă aşteptaţi. Un prieten”.
Conţinutul scrisorii îl zăpăci.
Nu ştiu ce să creadă.
Cine e acest tainic prieten? Şi ce doreşte?! Ce scop urmăreşte? De ce să-l salveze?! De
ce pe el?! Cine putea şti aici, la capătul lumii, că azi e ziua lui de naştere?! Nu e oare o
provocare?
Mii de întrebări îi roiesc în cap.
Munci toată ziua cu însufleţire, gândindu-se la binefăcătorul anonim.
Îşi făcuse şi el, ca şi toţi ceilalţi deţinuţi, zeci de planuri cum să evadeze. Dar reușita i
se păru fără şanse. La ieşirea din lagăr, la intrarea în zonă, la ieşirea din zonă, la intrarea în
lagăr sunt efectuate obsedantele apeluri, de la care nu poţi lipsi.
Acestea au loc pe orice vreme şi sunt reluate de fiecare dată când supraveghetorii
greşesc sau nu le ies la număr toţi închişii.
Dacă lipseşte un singur deţinut, imediat toată paza e pusă în alertă. Soldaţi cu câini
pornesc pe urmele proaspete ale celor evadaţi.
Primi această invitaţie când se convinsese definitiv că de aici orice evadare e
imposibilă.
29
De câteva ori, pe parcursul acelei zile, se apropie de grămada de trunchiuri de lângă
râu, zări şi urma de cretă.
Soarele căzu de mult după orizont, dar munca în zonă continua.
Părăsi roaba lângă alte roabe, care urmau a fi reparate, se furişă către stiva de lângă
râu şi, când se convinse că nu-l vede nimeni, desprinse bucata de buştean însemnată şi,
făcându-şi loc, dispăru fulgerător în miezul acelei grămezi de lemne, trase capacul din urma
lui şi, rămas în întunericul dintre copacii stivuiți ca într-un sicriu, se puse pe aşteptat.
Apoi auzi cum brigadierii comandară încolonarea şi cum şeful escortei începu
numărătoarea.
Se auzea până la el fiecare număr strigat:
− M 1-1...
− Prezent!
− M 1-2
− Prezent!
....
− M 1-313
− Prezent!
Inima-i bătea să-i sară din piept: se va constata că lipseşte şi soldaţii cu câini vor porni
imediat să-l caute.
...................................
− M 1-314
− Prezent!
− M 1-315
Era numărul lui.
− Prezent! răspunse cineva.
Răsuflă uşurat. Cine putea fi? Cine-l salvă? Poate Mendelstam, văzând că lipseşte, îşi
dezmorţi limba în locul lui? Poate altcineva?!
Când apelul se încheie, auzi cum coloanele părăsiră zona abia târându-şi picioarele.
Liniştea deveni deplină. Ulmu împinse capătul de trunchi şi ieşi.
Era liber, liber, liber.
Muntele Alalai se profila nu prea departe: o stâncă urcată în cer, ca o clopotniţă.
Porni într-acolo. Mai mult se furişa decât mergea.
Văzu în curând şi fâşia de pini pleşuvi, care urmau să-i arate drumul spre peşteră.
Găsi cu uşurinţă grota. Era una nu prea mare, ca o scoică tăiată în perete.
Se puse pe aşteptat, trăgând cu urechea, cu răsuflarea tăiată, cu toate simțurile la pândă.
Luna împrăştia o lumină rece, care-l înfiora, strângându-i carnea, în care parcă înfigea mii de
ace minuscule.
Timpul trecea greu.
În curând cei din lagăr vor descoperi că lipseşte şi supraveghetorii vor porni pe urmele
sale.
Trebuie să reuşească să se îndepărteze cât mai mult de acest loc.
Aşteptarea devenise tot mai chinuitoare...
Dar autorul bileţelului întârzia.
La un moment dat auzi paşi îndepărtaţi în noapte.
Văzu cum o umbră se strecura printre pini, urcând pe potecă în sus către peştera unde se
afla el.
30
Era izbăvitorul lui.
Ardea de nerăbdare să-l cunoască, să-i vorbească şi să-i arate recunoştinţa, dar, se
întrebă, îi va putea oare vreodată mulţumi cu adevărat celuia care i-a dăruit, după săptămâni de
umilinţă şi calvar, acest aer de libertate, pe care îl lăsa să-i invadeze fiinţa şi pe care învăţa acum
din nou să-l respire?!
31
Maria ajunge la Zarianka
„... două suflete rostogolindu-se,
fără odihnă, până se vor uni, ca să întrezărească Universul.”
Okakura Kakuzo
Când pleci undeva, să nu te uiţi în urmă, îşi aminti Maria Răzeşu de o vorbă din
Poiana şi a urcat în primul tren care trebuia s-o ducă până la Moscova, de unde avea să
înceapă călătoria ei către întinderile Siberiei.
Înainte de a porni, răsfoi la biblioteca comunală mai multe enciclopedii, anuare
geografice, dări de seamă ale unor expediţii, reviste de voiaj, pentru a afla cât mai multe
despre aceste spaţii, mari cât o planetă.
Dincolo de Ural descoperi natura superbă a Siberiei, de o măreţie înspăimântătoare.
Un spaţiu carceral, nemărginit. Pini nefiresc de înalţi, cu vârfurile împrăştiind norii, crescând
până la Dumnezeu. Mesteceni prinşi în hore pe zările perdeluite. Brazi de argint. Ape de
sticlă. Nori vătuiţi. Şi cerul care-şi aşază generos sineala pe arbori, pe munţi, pe tot.
În faţa acestui peisaj omul îşi simte fragilitatea.
Călătoria părea să nu mai aibă sfârşit.
Tuc-tuc! Ritmul roţilor i se înfipse adânc în creier.
Nici un eveniment nu deranjă monotonia acestei călătorii de care i se acrise în cele 20
de zile până ajunse la Vanino, portul maritim din Strâmtoarea Tătară, situată între continent şi
insula Sahalin. Şi doar într-o noapte, când stătea de pază la geam, avu o vedenie ciudată.
Cele două trenuri trecură ca două fulgere unul pe lângă celălalt. Şi-atunci l-a văzut!
Nu, nu se putuse înşela. Era el, el, el, el, el, el, el, el, el, el, el, el, el, el. Printr-o spărtură de geam
zăbrelit, din partea de sus a unui “bou-vagon”, a privit la ea, prin ea, dincolo de ea, dar – ca şi la
lecţiile lui – s-a uitat fără s-o vadă. Totul a durat o miime de secundă, el dispărând în hăul nopţii
cu tot cu trenul păzit de militari înarmaţi. Dar imaginea lui i s-a imprimat pe retină şi n-o
putuse şterge cu pleoapele umezite de lacrimi oricât a încercat în zilele care urmară. Şi-a zis
că i s-a părut, că era imposibil, că nu era el, doar trenul se deplasa în direcţie inversă, dinspre
Kolâma spre Poiana, că e exclus să fi fost întors înapoi. Se mai temea să nu ajungă la
închisoarea a cărei adresă o deţinea înaintea profesorului Ulmu.
Ajunsă la Vanino, nu ştia cum să meargă mai departe.
În faţa ei se întindea ameninţătoare şi necunoscută marea Ohotsk.
Urmări de la distanţă cum, în port, trenurile se descărcau de deţinuţi, aceştia fiind
îmbarcaţi în şalupe sau vase de mare.
Erau unicele mijloace de transport care circulau între Vanino şi Magadan.
Iar ea trebuia să ajungă acolo.
Pândi mai multe zile.
Când se umplu de curaj, se apropie de un căpitan de vas, un adevărat lup de mare, cu
barbă zburlită şi ochi de vultan pornit la vânătoare, în timp ce acesta cobora panta care ducea
către port.
− Ce vrei?! o apostrofă el de departe.
− Vreau să vă rog.
− Întâi plăteşte-mă şi după aceea roagă-mă.
− Vreau să ajung la Magadan.
32
− Nu ai tu atâţia bani, muieruşco!
Maria a scos salba de monede de aur şi i-a arătat-o.
− E bună, a zis acesta, după ce a luat-o în palmă şi a scuturat-o să sune.
A pus-o în buzunar, a pufăit din lulea şi i-a vorbit:
− Să te laşi ţinută de mână până urci la bord. Dacă te întreabă cineva, să zici că eşti
rudă cu mine. Vei sta în cabina mea.
Punţile şi pasarelele, pântecul vasului şi toate locurile de lângă armătură erau pline cu
deţinuţi. Mai multe bucătării de campanie pe roţi fumegau pe punte, semn că se pregătea
ciorba pentru condamnaţi. Trecură printre ei. Mihai nu se afla acolo.
În cabina căpitanului mai erau câteva „rude” de-ale acestuia, două femei la fel de
tăcute.
Călătoria dură mult. Marea era zbuciumată. Auzea cum trosnesc valurile, ca nişte
arme vechi, descărcate de un pluton.
Erau hrănite şi ele cu mâncare de-a deţinuţilor.
Căpitanul, ca să nu adoarmă, consuma cafea tare cu vodcă, la care adăuga ardei şi
sare.
Vasul intră în portul din Magadan într-o dimineaţă cu lumină puţină.
O îngrămădire de barăci de lemn, cu spaţii între ele, pe care nu le puteai numi străzi.
Miros de peşte sărat. Vânt puternic. Soare bubos. Toate aceste lucruri îi vorbeau că ajunsese
aproape de capătul drumului ei.
Încercă să afle cele ce-o interesau. Imposibil. Toţi erau muţi.
La Magadan se opri în gara portului.
Şeful gării maritime era un bărbat cu picior de lemn.
Îşi luă inima în dinţi şi se apropie de el.
− Nu vă supăraţi. Se poate ajunge de aici la Zarianka?!
Şi, fără să aştepte răspunsul, o podidiră lacrimile.
Bărbatul îi puse mâna pe umăr. Avea o înfăţişare de om bun. Gestul lui o calmă, parcă
o sprijini să nu cadă.
− La Zarianka nu s-a dus nimeni niciodată de bunăvoie. Ai pe cineva acolo?!
− Da. Pe Mihai Ulmu din Poiana.
− Îl iubeşti mult, nu-i aşa?!
Ea a dat afirmativ din cap:
− A coborât şi el dintr-o şalupă... Poate ieri... Poate alaltăieri... Nu l-aţi văzut?!
Întrebarea ei o arătă atât de neapărată, încât bătrânul hotărî s-o ajute.
− Ieri au coborât dintr-o şalupă mai mulţi deţinuţi politici. Era mare înghesuială. Se
pare că cei mai mulţi dintre ei erau artişti. Aveau mâinile delicate. Am remarcat între aceştia
un om distins, cu papion şi frac, care mi-a atras în mod special atenţia.
− El era, a rostit convinsă Maria. Mihai Ulmu nu poate fi comparat cu nimeni.
Seamănă, cum să vă spun?!, cu Eminescu...
Rusul o privi blând şi concluzionă:
− Am înţeles. N-ai cumva şi vreo fotografie de-a lui?
− Ba da, a murmurat Maria şi a vârât repede mâinile în rucsacul ei de drum, de unde a
scos fotografia cu toată clasa lor pe care i-a întins-o, bucuroasă:
− Iată, acesta e Mihai Ulmu!
Bătrânul examină atent acea „poză de familie” cu cei 20 de elevi ai Liceului din
Poiana şi i-a zis:
33
− Cred că el era, şi i-a restituit-o.
− De fapt, asta e clasa noastră, iar Ulmu e cel din mijloc, a crezut ea că trebuie să facă
precizarea.
Şeful gării a mângâiat-o cu privirea, a zâmbit trist şi a întrebat-o:
− Ia spune, tu ai mâncat ceva azi?
Nu pusese nimic în gură de câteva zile. Dar nici nu-i era foame.
− Am să te ajut să ajungi la Zarianka. Dar mai întâi hai cu mine.
Omul o duse într-o cantină alăturată şi o hrăni.
În timp ce ea sorbea ciorba de peşte cu lingura, invalidul o admira cu ochii jilăviţi, şi-i
spuse în şoaptă:
− Am şi eu o fată, numai una, şi aceea se află la Verhne-Kolâmsk. E acolo într-un
lagăr. Seamănă cu tine. Când te-am văzut, o primă impresie m-a făcut să cred că eşti ea. Dar
n-am nicio veste de la dânsa de jumătate de an, de când a trecut pe aici. Eu lucrez ca şef de
gară de vreo zece ani. Şi mă obişnuisem cu miile de deţinuţi şi deţinute aduşi din toată ţara şi
debarcaţi zilnic în port. Îi tratam cu indiferenţă sau, aş putea spune chiar cu dispreţ: erau
nespălaţi, speriaţi, unii cu ochi de fiară, alţii ascultători ca nişte vite... Până într-o zi, când m-
am auzit strigat de cineva dintre ei. Şi atunci am văzut-o, într-o îmbulzeală infernală,
coborând cu alte deţinute de pe şalupă, pe fiica mea. Nu auzisem nimic despre Nadina de
vreun an de zile. Eu mă grăbesc spre ea, ea vine spre mine, iar santinela mă atenţionează:
„Dacă mai faci un pas – te împuşc”.
Am convorbit de la distanţă, în timp ce era împinsă cu patul armelor să urce într-un
camion. În 1940, când s-a întâmplat cutremurul cela distrugător de la Aşhabad în care a pierit
aproape tot oraşul, ea era studentă la universitatea de acolo. De la dânsa am aflat că localitatea
se transformase în una de ruine şi, cum rămăsese fără gazdă, s-a transferat la universitatea din
Saratov. Dar peste câteva zile acolo s-a revărsat Volga, tot oraşul a rămas sub ape şi au pierit
în acea revărsare de puhoaie zeci de mii de oameni. Fiica mea a fost imediat arestată, fiind
învinuită de cutremur de pământ, de inundaţii şi de alte păcate. Cel puţin aşa mi-a vorbit
mititica. Nu mai ştiu nici eu care e adevărul adevărat. Dacă o vezi, numele ei e Nadina
Frolova, spune-i că m-ai întâlnit şi sunt viu. Se va bucura. Am să te ajut să ajungi la Zarianka.
Să fie de sănătatea sau..., zise bătrânul înghițind o lacrimă, ... de sufletul ei.
Merse cu ea la poştă, unde aştepta un camion. Se vede că abia sosise, pentru că-i
fierbea radiatorul, bolborosind ca un cal înjunghiat.
− Şoferul e prietenul meu. Am vorbit să te ducă la Zarianka. Acolo te descurci tu, că
eşti copilă isteaţă. Să te aibă Domnul în pază..., apoi, după o pauză, adăugă: ... fata tatei. Zise
şi-i făcu semnul crucii.
La despărţire, bătrânul îi dărui o pâine învelită într-un ziar.
− Am să vă caut să vă mulţumesc, speră ea.
− Da, s-ar putea, rosti bătrânul, cuprinzând-o cu mâinile lui cioturoase.
Maria urcă într-un camion cu remorcă. Şoferul porni motorul cu o oboseală în mişcări.
Camionul merse prin munţi vreo zece ore. Şoferul nu se arătă prea vorbăreţ şi tăcură tot
drumul.
Ajunseră noaptea. Orăşelul i se păru profilat pe cer. Barăci de lemn şi mai multe
clădiri cu etaj, înconjurate de garduri înalte din sârmă ghimpată.
Dincolo de ele se afla Mihai Ulmu, profesorul Mariei şi prima ei dragoste.
34
Cadoul
„A iubi înseamnă a suferi de celălalt.”
Vladimir I. Ghika
Zarianka era un orăşel de penitenciare. Dincolo de clădirile pentru deținuți înconjurate
cu ziduri înalte erau situate sute de izbe pentru cei din administraţie, personal şi pază. Maria a
închiriat o cameră într-o căsuţă din bârne de la margine. Stăpâna era o văduvă de miner.
În zilele următoare se trezea cu noaptea în cap ca să poată urmări de departe coloanele
de deţinuţi, ieşind pe porţile celor şase închisori – cinci dintre ele fiind de bărbaţi şi una de
femei –, îndreptându-se către muncile lor grele din minele de aur, de uraniu, de cărbune sau la
tăiat taigaua, la construcţia şoselei către Verhne-Kolâmsk ori la edificarea unui baraj pe râu.
Locurile de lângă Zarianka, pe o rază de zeci de kilometri, semănau cu un uriaş şantier.
În a patra zi îl văzu de departe: păşea într-o coloană către o zonă din taiga.
Ieşise pe porţile lagărului de deţinuţi politici “Zarianka-1”.
La căderea nopţii, îl aşteptă să se întoarcă din zonă, ocrotită de întuneric, nu departe
de poartă. Orbiţi de faruri, mânaţi ca nişte vite care se întorceau de la muncă, deţinuţii se
strecurau abia târându-şi picioarele în curtea largă a penitenciarului.
Era slăbit, palid, obosit, îmbrăcat într-o zeghe vărgată, pe care observă şi un număr –
“M1-315”.
Mai zăbovi în întuneric aproape o oră, cât pe câmpul de instrucţie de dincolo de ziduri
dură operaţia de verificare.
Fiecare nume răsuna distinct în noapte, când militarul responsabil de apel strigă:
− M1-315,
Cineva răspunse:
− Prezent!
Era vocea lui.
O recunoscu.
Avu noroc!
Îi veni să strige de bucurie.
E el!
E aici!
În una dintre dimineţi, Maria l-a aşteptat la poartă pe şeful închisorii.
− Bună ziua. Sunt dintre deportaţi şi mor de foame. Angajaţi-mă ca infirmieră,
bucătăreasă, cusătoreasă, ingrijitoare, spălătoreasă, orice, în instituţia dumneavoastră.
Fără să coboare din maşină, Kudreavţev se uită bănuitor la ea:
− Ce poţi să faci?
− De toate. Să gătesc, să spăl, să îngrijesc bolnavii, să dau cu peria, să deretic, că fac
curăţenie...
− Ştii să scrii? se interesă el.
− Da.
− Bine, fă o cerere, în care să indici numele şi originea socială, şi o laşi la intrare, pentru
cei de la cadre. Eu îi voi preîntâmpina. Care ţi-e numele?
35
− Maria.
− N-am mai auzit niciodată de un astfel de nume. Se vede că nu sunteţi din partea
locului. Unde v-aţi născut?
− În Moldova.
Aşa Maria Răzeşu ajunse spălătoreasă la Zarianka. Lucrul era umilitor. Trebuia să
spele tone de haine de-ale deţinuţilor.
Îi venea să mângâie fiecare zeghe înainte de a o scufunda în apa rece ca gheața,
gândindu-se că s-ar putea să fie a lui Mihai. Era fericită să presupună că hainele lui trec acum
prin mâinile ei. Alegea câte una, după mărimea care i s-ar fi potrivit, şi o spăla îndelung-
îndelung...
Căpătă şi un permis cu ajutorul căruia putea pătrunde în blocurile de deservire din
curtea penitenciarului.
Făcu cunoştinţă şi cu alte femei de la spălătorie. Încercă să lege prietenii cu unele
dintre ele. Deşi erau nişte fiinţe necăjite, care se temeau de şefi, de deţinuţi, dar şi una de
cealaltă, acestea nu uitaseră încă să surâdă, să bârfească şi să se bucure de salariile lor mizere.
Elaboră evadarea lui Mihai Ulmu în cele mai mici detalii.
Se duse de mai multe ori, odată cu căderea nopţii şi într-o duminică, în zona în care
lucra lagărul întreg, care, după ce plecau deţinuţii şi militarii, rămânea pustie şi, deci, nepăzită
până în zori.
Planul cum să-l ajute pe Mihai Ulmu îi apăru pe neaşteptate.
A văzut pe şantier o stivă de trunchiuri lungi, a cărei bază avea un loc în care putea
încăpea lesne un om. Găsi în curând un capăt de trunchi, pe care îl fixă în locul gol de jos,
astfel că ascunzătoarea deveni perfectă. Făcu pe el un semn cu o aşchie de cretă.
Apoi urcă munţii din preajmă până găsi aproape de albia unui râu secat ceva ca o
peşteră...
Scrisorica i-a fost cel mai greu să i-o transmită.
Bucătarii erau şi ei dintre condamnaţi, câte unii veneau la spălătorie. Exista şi riscul de
a fi deconspirată. Un bărbat trist i se păru demn de încredere, pentru că intra de fiecare dată în
spălătorie cu buzunarele pline cu pâine. Când l-a rugat în şoaptă şi cu lacrimi în ochi să-i
transmită profesorului Ulmu un bileţel – “E logodnicul meu!” – a întrebat-o doar ce număr
are.
I l-a spus.
Putea să reuşească. Putea şi să nu reuşească. Riscă.
Ştia că deţinuţii încă nu ajunseră să se cunoască prea bine unul pe celălalt, şi apoi,
chiar dacă descopereau că cineva de alături lipseşte sau răspunde la alt număr, nu vor pârî
nicidecum – aici funcţiona o lege dură a penitenciarului: nu trebuie să-ţi pese decât de viaţa ta
proprie.
Nu i-a fost greu să scoată din spălătorie o „uniformă” vărgată, să-i coase şi un număr,
să o îmbrace, să pătrundă mai înaintea coloanelor cu deţinuţi în zonă, să se posteze în
ascunzişul tainic, din care să pândească un moment pe aproape de sfârşitul zilei de lucru când
să iasă şi să se piardă în furnicarul de oameni, ca atunci când Mihai îi va prelua locul în stivă
să poată ea să răspundă în locul lui la cele două apeluri obligatorii, de la ieşirea din zonă şi la
intrarea în lagăr, să se furişeze de pe teritoriul penitenciarului în clădirea spălătoriei şi să
părăsească închisoarea odată cu femeile din schimbul ei.
Toate aceste elemente au fost gândite minuţios.
Când îl văzu pe Mihai dând târcoale stivei însemnate, fu convinsă că planul va reuşi.
Apelul era locul cel mai vulnerabil al oricărei evadări.
Numărul celor intraţi în zonă trebuia să coincidă cu numărul celor care o părăseau.
36
Când coloanele se aliniară câte cinci în şiruri lungi şi ofiţerul de serviciu a strigat:
− M1-315...,
Maria, cu capul plecat, cu boneta vărgată alunecată peste ochi, stând lângă alţi colegi
ai lui Ulmu, răspunse gutural:
− Prezent!
Pentru prima dată se întâlnise cu Mihai într-un singur nume, chiar dacă acesta nu era
decât un număr.
Ieşiră după asta din zonă, iar în curtea penitenciarului mai răspunse o dată la numărul
M1-315.
Când ceilalţi deţinuţi intrară în cantină, ea se strecură în spălătorie, unde lăsă costumul
ei de mascaradă şi-şi îmbrăcă hainele civile, ascunse cu grijă din timp într-un loc sigur. Apoi –
după ce-şi prezentă permisul – trecu dincolo de poarta închisorii.
La gazda din Zarianka îi lăsă bătrânei ultima monedă din cele cu care pornise la drum
şi, luându-şi rucsacul cu lucruri, se îndreptă către muntele Alalai.
Acolo o aştepta Mihai.
Trebuia să i se alăture cât mai curând, ca să poată fugi împreună cât mai departe de
acest loc blestemat.
Pentru că nu există pe lume lucru mai scump, mai sfânt şi mai fără de preţ ca
libertatea.
Acesta era cadoul pe care Maria Răzeşu ţinu să i-l facă profesorului ei drag de ziua
lui, în acel 4 august, când Mihai Ulmu împlinea 25 de ani.
37
Pe muntele Alalai
„Poate aşa l-a privit Dumnezeu pe primul om...”
André Malraux
Mihai Ulmu urmărea cu sufletul la gură, ascuns de întunericul grotei, cum salvatorul
lui urca poteca apropiindu-se tot mai mult de acel loc.
Inima bătea să-i spargă pieptul.
Când nu-i mai despărţeau decât câţiva paşi şi umbra căpăta contur tot mai pronunţat,
avu impresia că are trăsături cunoscute.
Se oprise în gura cavernei, într-o stare de şoc, recunoscând-o – dar ea să fie oare?! –
pe cea mai bună elevă a clasei lui de la Poiana.
− Tu?! se arătă consternat Mihai Ulmu.
Se aştepta la orice, numai nu la faptul ca izbăvitorul lui să fie o femeie.
O apucă zăpăcit de umeri şi-şi înfipse privirile în ochii mari, pe care lumina lunii îi
făcu şi mai scânteietori, cu atâta putere, încât Maria a trebuit să şi-i plece pe ai ei.
− Cine eşti?
− ...Răzeşu.
− Răzeşu?! se miră el şi mai mult. Şi ce cauţi aici?
− Am venit, îngână ea această frază ca pe o scuză, după a cărei rostire ca şi cum ar fi
fost pregătită să se retragă, v-am căutat... să vă întorc o datorie...
Şi introduse o mână în rucsacul pe care-l coborî de pe umeri.
− Ce datorie?
− Iată..., zise ea, fâstâcindu-se, şi scoase dintre lucruri o cărţulie.
− Ce-i asta?
− E cartea cu poeziile lui Eminescu, pe care am împrumutat-o şi am promis că am să
v-o întorc imediat.
− Şi?!
− Şi, iată, v-am adus-o..., rosti ea uşurat, cu datoria lucrului împlinit.
Această copilă, care traversase jumătate de glob pământesc, rosti acele cuvinte ca şi
cum făcuse un drum dintr-un capăt al satului ei în celălalt.
− Răzeşu, tu eşti nebună?! Cui îi mai arde acum de acest volumaş de poezii?! Tu-ţi dai
seama ce spui? Ce-i cu tine, fato?! Nu puteai să aştepţi până mă întorc?! Ca să mi-o dai
altădată sau niciodată?! Tu ştii la ce risc te-ai expus?!
Ea îl asculta descumpănită. Mihai Ulmu era şi mai descumpănit: a descoperit că nu
ştie să vorbească cu o tânără care nu poartă uniformă şcolărească. Semăna acum cu profesorul
de geografie, un bâlbâit care, atunci când vorbea, aveai impresia că aşeza cuvintele în frază cu
arătătorul:
− Tu pricepi?... Cum?... Nu! E imposibil să... De ce nu te-ai gândit ce faci?... Ce
rost a avut?...
−Vorbiţi cu mine de parcă v-aş mai fi elevă, îl atenţionă ea. Aflaţi că acum o lună eu
am absolvit şcoala...
38
Acum o lună?! Trecuse o lună, dar lui i se păruse că trecură ani de când s-a despărţit
de acea clasă şi de comuna Poiana. În acelaşi timp încăpăţânarea ei îl înduioşă. Un fior de
nelinişte îl scutură.
− Şi acum ce facem?
− Am aici o hartă, rosti ea calm şi mai vârî mâna o dată în rucsac. De strâmtoarea
Bering ne despart câteva sute de kilometri. Iar de acolo putem trece în Alaska.
− „Putem”?! Ai de gând să continui această nebunie şi să mergi şi tu spre Alaska?!
− Da, am de gând, aici vocea Mariei Răzeşu, cea care de o lună nu mai era elevă,
deveni atât de gravă, încât Mihai Ulmu nu se putu reţine să nu zâmbească uşor.
− Să mă certaţi după asta, dacă veţi găsi de cuviinţă. Dar până la ziuă n-a mai rămas
atât. Şi în curând cei din penitenciar o să înceapă să vă caute. Iar noi trebuie să reuşim să fim
departe. Cunosc un pic aceste locuri, le-am studiat pe lumină. Vom urca peretele muntelui
Alalai. Ne vor căuta mai puțin în această direcţie. Câinii nu vor putea urca pe aici. Ne vom
ţine de rădăcini şi de crengi şi vom ajunge sus. Vom coborî apoi de partea cealaltă a muntelui
şi vom înainta către nord-est.
Nu semăna deloc cu eleva lui, era o fiinţă matură, care ştie ce vrea, care nu pune nimic
la îndoială.
− Iar acum, ca să nu ne ia câinii urmele, să ne dăm încălţările cu tutun, zise şi scoase
din rucsac câteva ţigări, pe care le fărâmiţă între degete, lăsând conţinutul acestora să se
risipească peste încălţămintea lui şi a ei.
− Crezi că ajută?!
− Da!
Îndărătnicia fetei se ridica la loc ca iarba călcată. Ce rost mai avea s-o contrazică?!
I se părea copilăresc acest camuflaj împrumutat probabil din vreun roman cu spioni,
dar se resemnă şi execută.
− Ar fi bine să scăpaţi de aceste haine, care nu vă prind deloc, mai ordonă ea, scoţând
din rucsacul ei încăpător o cămaşă, un pulover gros şi o pereche de pantaloni bărbăteşti.
Maria se îngrijise de toate, pe toate le avuse în vedere.
− Iar acum să mergem, până asfinţeşte luna mai sunt câteva ore.
Ea porni înainte, pe poteca ce ducea către cer.
Deasupra atârna o lună rece, semănând cu o monedă uriaşă. Aerul curat, cu tărie de
alcool, îi pătrundea adânc în piept.
Trebuia să se grăbească şi să meargă pe urmele acestei copile pe care nici n-o cunoştea
prea bine. Ce căuta ea tocmai aici? Cum a ajuns? Cum l-a găsit? Ce o mobilizase pe această
adolescentă abia scăpată de pe băncile şcolii?! Era o taină mai presus de înţelegerea lui.
Durerile provocate de pietre, de mărăcinii care îi zgâriau mâinile şi faţa, vântul rece ce
cobora din înalturi, eforturile pe care trebuia să le depună şi pe care le resimţea în tot corpul, îl
făceau să se convingă tot mai clar că ceea ce trăieşte el în aceste clipe nu e un vis din care s-ar
fi temut să se trezească, ci o realitate, cu care încerca tot mai mult să se obişnuiască.
− Apropo, zise ea, când ajunse la jumătate de munte şi la picioarele lor se aşternuse o
vale întinsă, presărată cu argint de lună, vă felicit cu ocazia zilei dumneavoastră de naştere!
Şi-i întinse o floare banală, de fâneaţă.
− Mulţumesc, răspunse Mihai, mirosind-o cu nesaţ. E cel mai minunat cadou pe care
l-am avut vreodată de ziua mea.
39
Primul sărut
„Eu m-am născut ca să iubesc, nu să urăsc.”
Sofocle
Când ajunseră sus pe munte, pe un platou neted ca o scenă, luna asfinţi. Întunericul se
făcu deplin. Era o beznă luminată de miriade de stele, care scăpărau reci şi îndepărtate.
Cosmicul orologiu determina alte timpuri, în măsurătoarea lui vieţile celor doi fugari
durând fracţiuni de secundă. Dar ele, acele fracţiuni de secundă, le fuseseră dăruite şi ei le
trăiau cu disperare: vieţile lor de oameni.
− Să ne odihnim, până se face zi, propuse Mihai.
Se opriră lângă un cedru bătrân.
Maria îşi aşeză creştetul pe rucsac, Mihai îşi puse pumnii sub cap, cum o făcea în
penitenciar şi, obosiţi, adormiră imediat.
Când Mihai Ulmu se trezi, soarele era pe zare: răsărea liber şi rotund-rotund ca-n
copilăria sa.
Atunci o descoperi pe Maria, dormind la câţiva paşi de el, şi parcă se temu să mai
respire, pentru ca să n-o trezească.
O privi îndelung şi, pe măsură ce lumina îi cuprindea chipul, o vedea tot mai desluşit;
la un moment dat Mihai se înspăimântă ca un om brusc deşteptat din somn.
Nu, îşi zise, e imposibil, e cu neputinţă, nu poate fi.
Nu-i venea să creadă.
Atunci deschise şi ea ochii şi un zâmbet complice îi înflori pe buze:
− Bună dimineaţa!
Dar, în loc să răspundă, Mihai se fâstâci şi o întrebă, mai mult pentru sine, parcă
pentru a se convinge că nu se înşală, prosteşte, cum şi-a calificat chiar dânsul gestul ceva mai
târziu:
− Cum te cheamă?
Îi fusese profesor un an întreg, dar nu era sigur că ştia cum o cheamă.
− ...Maria.
− De ce Maria?!
− Pentru că aşa o cheamă pe mama mea şi aşa a chemat-o şi pe mama ei, ca şi pe
bunica, străbunica şi răs-străbunica ei. Şi tot aşa, de vreo două mii de ani femeile din neamul
nostru au purtat acest nume.
Ma-ri-a! repetă în gând Mihai, convins că aude acest nume pentru prima dată. Ce
nume neobişnuit! Ce nume frumos! se minuna el.
− Cum pe mama o cheamă ca şi pe mine, mai adăugă ea, satul, ca să ne deosebească,
mie mi-a spus mereu Maria cea Mică, precum sfintei care se serbează la început de toamnă.
Iar mamei − Maria cea Mare.
Dar şi această copilă seamănă cu o sfântă, în naivitatea ei, şi-a spus Mihai.
− Trebuie să mergem, a zis Maria şi s-a ridicat imediat în picioare, aşezându-şi
rucsacul pe umeri.
− Unde?
40
− La Poiana. Numai că drumul cel mai scurt spre Poiana trece prin Alaska. Doar
pământul e rotund, nu?! Ne-aţi spus-o chiar dumneavoastră la una dintre lecţii.
− Asta aşa e. Dar pe unde o fi Alaska ceea?
− E într-acolo, arătă ea spre soare-răsare, hotărâtă. Trebuie să fie într-acolo.
− Şi cum trecem dincolo?
– Furăm o barcă, înjghebăm o plută. Ne trec contrabandiștii eschimoşi cu pirogile
lor. Sau traversăm marea cu un aisberg. Numai dacă nu suferiţi de rău de mare. Strâmtoarea
are doar câteva zeci de kilometri. La urma urmei, o trecem înot. Eu sunt o înotătoare bună.
Ştiţi să înotaţi?
Mihai ştia să înoate.
− Da! îi răspunse, deşi mai cunoştea că nici un înotător din lume n-a parcurs încă
distanţa ce despărţea cele două continente. Vor fi dânşii primii.
Dar Maria Răzeşu mai avea o soluţie de rezervă:
− Dacă întârziem mai mult, s-ar putea să găsim strâmtoarea Bering îngheţată, iar
atunci o vom trece pe punte de gheaţă...
Ceea ce-l fascina cel mai mult era siguranţa cu care-i vorbea.
− Şi dacă nu reuşim?
− Cum să nu reuşim?! E posibil oare să nu reuşim?! Gândiţi-vă ce spuneţi!
Înaintau împleticindu-se în lanurile de iarbă înaltă şi deasă.
Râurile îşi pierdeau apele, ogoindu-şi-le, în luncile verzi.
Pinii creşteau unul în altul, deşi ca peria.
Se opreau din când în când să asculte liniştea.
Susurul taigalei se identifica pentru ei cu susurul libertăţii.
Coborau de pe unele creste de munte, ca să urce pe altele, traversau râuri reci, ca să
ajungă de pe un mal pe celălalt, înaintau prin desişuri în care nu călcase până atunci picior de
om şi-şi vorbeau întruna de parcă erau numai ei în toată taigaua.
− Niciodată n-am văzut munţi mai frumoşi, spunea ea, ca şi cum satul în care se
născuse era situat între alţi munţi, rostindu-şi cele mai simple cuvinte nu numai cu vocea, ci,
se părea, cu toată fiinţa, de parcă acestea ar fi echivalat cu o nesfârşită declaraţie de dragoste.
Nu, nu se putea înşela. N-o mai văzuse până atunci niciodată. N-o mai întâlnise. Nu-i
vorbise nicicând. N-o auzise. O vedea pentru prima oară. Dar era Ea... Ea, femeia pe care o
visase mereu, pe care o aşteptase şi o căutase în fiecare clipă a vieţii lui. Semăna leit cu fata
din gândurile sale, din reveriile sale, din cărţile sale.
E imposibil să o mai fi întâlnit, să o mai fi văzut şi să n-o fi recunoscut, îşi zicea.
Era eleva lui. Încercă să şi-o amintească la ore, în clasă, prin şcoală. Dar zadarnic. Nu-şi
aminti nimic, niciun detaliu, oricât de nesemnificativ. Să fi trecut pe lângă ea, fără s-o vadă, fără
s-o observe?!
I-ar fi recunoscut numaidecât zâmbetul ei luminos, pletele negre ca noaptea, care-i
flutură încontinuu chiar şi atunci când nu bate vântul, i-ar fi remarcat ochii cereşti, vocea ei
catifelată, mersul ei uşor, mai degrabă de dans, aerul calm şi senin, care-o deosebesc de toate
femeile lumii.
... La un moment dat bolta se întunecă brusc.
Norii coboară jos de tot. Cei doi aleargă printre nori. Calcă pe nori.
Dar, mai înainte de a răpăi primii stropi, răsare chiar în faţa lor un stejar bătrân, cu o
scorbură uriaşă, cât o tindă.
41
De aceştia sunt mulţi prin toată Siberia răsăriteană. Arbori care numără sute, poate chiar
mii de ani, măcinaţi de geruri, de vânturi şi ploi, în care timpul a scobit uluce aşezate în
picioare.
Localnicii le zic stejari scorburoşi.
Maria o zbugheşte înăuntru.
Încape perfect.
Mihai Ulmu rămâne în ploaie.
Maria îl strigă:
− Dom’ profesor, veniţi aici!
Dar loc, se părea, e prea puţin pentru doi.
Maria insistă:
− Dom’ profesor. O să vă mureze!
Mihai îşi face şi el loc în scorbură, lângă Maria.
Afară toarnă cu găleata.
Iar ei stau lipiţi unul de celălalt, ca într-o ladă verticală, îşi sorb unul altuia respiraţiile,
inimile le bat atât de aproape, încât parcă şi-ar potrivi şi ritmurile, al uneia după cel al
celeilalte, mâinile se caută, deşi se tem să se atingă...
Privirea i se opreşte involuntar la despicătura dintre sânii ei albi, rotunzi şi încorsetaţi,
care continuă undeva sub rochia simplă din cit.
Apoi zăboveşte îndelung pe chipul ei, se scufundă în ochii mari, îi mângâie buzele,
fruntea, părul...
Înaltă şi zveltă, cu ochi verzi-albăstrui ca cerul de peste brazi, ce au irizări de boltă
amestecată cu pădurea, cu sprâncenele parcă mereu arcuite a mirare, cu gene lungi de iarbă
moale şi dinţi albi ca de fildeş, cu ten de lapte – să fie ea, femeia din vise, aici, atât de
aproape?!
De unde o fi apărut această minune?! Mlădioasă, ca o răchită care se hârjoneşte cu vântul,
zvânturată ca o căprioară; cu pielea ca o chiparoasă; gingaşă ca o floare-de-colţ crescută pe
crestele munților...
Parcă abia atunci o văzu. Totul e în ea desăvârşit: şi trupul ei graţios, şi umerii, şi
pieptul, şi zâmbetul, şi buzele, şi ochii, şi pieptănătura, şi rochia ei sobră, şi bluza în care,
probabil, o mai văzuse îmbrăcată la lecţii.
Nu-i poate găsi niciun cusur, afară de acela poate că e prea puţin conştientă de
farmecul şi de frumuseţea ei, pe care s-a străduit, cât s-a aflat în şcoală, să şi le ascundă,
pentru ca el, Mihai Ulmu, să nu le vadă, să nu le observe, să nu le remarce.
O priveşte cu uimire şi cu un fel de curiozitate, fără a se satura să o admire, cu braţele
lăsate în jos, ca şi cum, dacă ar atinge-o, ea ar putea să se topească în aerul răşinos al ploii sau
să dispară cu totul în tulpina acelui stejar multisecular.
Nu, nu se poate înşela: e Femeia pe care o căutase atât, dar care îl găsise ea.
O recunoscuse.
Mirându-se de ceea ce simte, gândindu-se la acea fiinţă predestinată, pierzându-se în
ochii ei mari şi atât de senini, îi mai pune în această zi o întrebare lipsită de noimă:
− Tu... Tu eşti?
− Eu sunt! îi răspunde dânsa.
− Tu eşti aceea?! vrea să precizeze Mihai.
− Eu sunt aceea, rosteşte Maria cu siguranţă în voce.
42
Şi atunci mâinile lor se întâlniră. Respiraţiile li se confundară. Ca şi bătăile de inimă.
Şi buzele lui Mihai se atinseră de buzele ei. Obrajii Mariei se aprinseră de parcă se aflau în
preajma unui jăratic puternic.
Pădurea luă foc. Şi ploaia se umplu dintr-odată de aburi deşi.
Mihai şi Maria deveniră un singur suflet şi o singură inimă, un tot întreg alcătuit din
două jumătăţi perfecte topite într-o sărutare.
Şi unul devenise, în acelaşi timp, şi celălalt.
Fiinţele lor se amestecară: el era ea, ea era el, iar lumea erau ei.
Maria fremăta lipită de el, fără cuvinte, ca o torţă care creşte-n lumină.
Mihai o sărută setos şi ea se lăsă sărutată, râzând cutremurată, iar de la tremurul
râsului ei tânăr se împrăştiau norii şi soarele îşi făcea loc în înalturi, arborii, râurile şi ierburile
din preajmă murmurând, vălurându-se şi ele parcă mai altfel decât cu o clipită în urmă.
Toate cele din jur – taiga, cer, stejar, scorbură, nori, soare, stâncă, ape, văi, creste –
dispăruseră parcă. Şi doar ei doi mai rămăseseră pe lume, contopiţi într-un singur sărut.
43
Nuntă în taiga
„Mie mi se pare că oamenii nu simt deloc puterea iubirii, pentru că, dacă
ar simţi-o, i-ar ridica cele mai mari temple şi altare şi i-ar aduce jertfele
cele mai mari.”
Plato
Aerul de după ploaie e proaspăt ca laptele din doniţa de acasă.
Soarele e-n zenit. Razele lui ard nemilos. Roua sfârâie pe frunze şi pe ierburi,
transformându-se în aburi care urcă spre nori.
Când ating crengile, mărgelele de apă se risipesc de sus. Maria râde cu capul dat pe
spate când roua îi udă faţa, admiră cu o bucurie copilăroasă, transformată în cuvinte cerul
străveziu ca apa unui râu de munte, arborii moleşiţi de respiraţia veştedă a sfârşitului verii,
soarele care se strecoară de sus căutându-i prin acele coniferelor.
Au umplut, se pare, taigaua toată cu râsul dragostei lor. Cât de puţin îi trebuie unui om
pentru a fi fericit, se gândeşte Mihai. Câteodată acesta nu are nevoie decât de un alt om şi
întreg universul e întruchipat de acel celălalt.
Femeia ideală... ajunsese să creadă că aceasta nu există decât în cărţi şi încetase să o
mai caute. I se mai sugerase că ea nu poate fi întruchipată într-o singură fiinţă, fiind risipită în
toate femeile.
Şi acum o găsi.
− Eşti cea mai frumoasă femeie din univers, îi şopteşte el printre săruturi.
Dintr-odată, Maria se desprinde cu un zâmbet neterminat din îmbrăţişarea lui Mihai
Ulmu.
Se apropie de rucsacul ei şi caută ceva în el. Scoate o faţă de masă albă cu horboţică
spumoasă, cusută cu flori multicolore, pe care o aşterne pe iarba înrourată, pune apoi pe ea
prune, pere, caise şi porumbele uscate, nuci, mere, struguri, alune-de-pământ, nişte felii de
slană şi bucăţi de brânză, un colac împletit în opt, un fir de busuioc, considerat aducător de
noroc. Pe acestea le purtă cu dânsa tocmai de la Poiana prin toată partea de est a Europei şi
de-a lungul Asiei întregi, pentru această clipă anume, poate cea mai importantă din viaţa ei.
Într-un colţ, Maria aşază o sticlă de trei sferturi cu o băutură străvezie, ocrotită de-un dop de
lemn, şi două păhăruţe.
− Ce ai aici?! întreabă curios Mihai, cu acea blândă, jovială ironie, cu un imperceptibil
surâs în colţul buzelor, propriu doar lui.
− E ţuică din prunul nostru... Pentru că, mă gândisem încă la Poiana, ce fel de nuntă
fără de strop de tărie?! zice ea şi pleacă fruntea în jos.
Uimirea lui Mihai creşte ca o coloană de mercur.
− Nuntă?! Nunta cui?!
Iar Maria se arătă şi mai mirată de întrebarea lui Mihai.
− Cum, nunta cui?! Nunta noastră. La noi în sat există o rămăşiţă de obicei care ţine
de mii de ani: cele care aleg sunt fetele. Cu precizarea necesară, mai adăugă Maria, că fetele
noastre fură numai bărbaţi care le iubesc. Credeţi că aş fi făcut eu acest drum lung dacă nu vă
alegeam să fiţi ursitul meu?!
Zice, apoi, fără să aştepte replica lui Mihai, adaugă grav:
44
− Am venit, Mihai Ulmu, să vă cer de soţ.
Mihai înmărmureşte. Nu ştie ce să zică. Nu s-a gândit că s-ar fi putut vreodată ca
cineva, o femeie, să-l aleagă pe el, iar dânsul să nu aibă la îndemână decât un singur răspuns,
iar acela să fie „Da!!!!!!!”
− Şi eu?! încercă Mihai să păstreze aparenţa serioasă a momentului.
− Credeţi că dacă ştiam că n-o să mă iubiţi, ajungeam până aici, vă căutam, vă găseam, ca
să-mi spuneţi: „Caută-ţi de drum, copilă-hăi!” sau ceva asemănător?!
Fata, se vede, se pregătise îndelung de ceea ce se desfăşura acum: o lună-două, dar
poate că toată viaţa. Ea ştiuse de acolo, din Basarabia, de clipa aceasta, de fuga lor, de poiana cu
stejari scorburoşi, de masa nunţii lor şi le puse la cale pe toate cu minuţiozitate.
Maria devine, brusc, plină de o solemnitate naivă şi repetă întrebarea:
− Mihai Ulmu, vreţi să fiţi soţul meu?!
− Propunerea ta m-a luat prin surprindere...
– Discursurile le ţinem mai apoi. Răspundeţi la întrebare!
Maria priveşte în ochii lui ca într-o fântână fără fund. Fiorul care simte că o străbate
precum un curent electric o face şi mai frumoasă. Doar pleoapele îi clipocesc în zbateri de
aripi. Mihai se umple de importanţa clipei şi zice:
− Păi... Da! Desigur...
− Şi acum întrebaţi-mă dumneavoastră.
− Ce?!
− Dacă vreau să fiu soţia dumneavoastră.
− Maria, vrei să fii soţia mea?!
− Da! rosteşte ea, apoi, ca să fie sigură că Mihai auzi răspunsul, îl repetă în şoaptă: −
Da!
− Iar acum să facem schimb de verighete.
− De unde aici verighete?!
− Iată..., şi Maria desface palma, în care se află două inele împletite din fire de iarbă,
îl pune pe unul, în timp ce-l priveşte în ochi, pe degetul inelar al lui Mihai, lăsându-l pe acesta
să-i pună, la rându-i, celălalt inel.
− Ele ne vor uni pe vecie. Inelele noastre de cununie, accentuează Maria, adăugând:
− Aşa-i obiceiul la nunţile noastre. De ce l-am neglija tocmai noi?! Sunt împletite din
fire de iarbă din chiar această poiană...
− Când ai reuşit să le faci?!
− Când te-ai urcat sus pe stâncă să afli dincotro bat vânturile... Atunci am ştiut că azi
voi deveni soţia ta...
− „...Nedespărţiţi în viaţă, ca şi în moarte...”, mai rosteşte Maria o frază la al cărei
conţinut se gândise de când se ţinea minte. Iar acum să ne dăm sărutul de soţ şi soţie.
Mihai o cuprinse sărutându-i buzele moi şi fierbinţi.
Apoi Maria scoate dopul de la sticla jilăvită şi toarnă ceva într-un păhăruţ,
îngenunchează în faţa lui Mihai şi i-l transmite, sărutându-i dreapta.
„Ce obiceiuri barbare!”, gândeşte Mihai.
− Să ne urăm casă de piatră! Să ne întâlnim, ca să nu ne mai despărţim niciodată, în
copiii noştri! spune Maria, după ce-şi toarnă un fir de licoare şi în paharul ei.
Mihai Ulmu sorbi din agheasma însoţirii lor. Nu i-a plăcut niciodată să bea. Dar
ritualul trebuia îndeplinit până în cele mai mici amănunte. Cu atât mai mult că de astă dată
licoarea i s-a părut divină. A simțit în ea concentrată aroma livezilor, tăria brumelor, flacăra
bolţilor...
45
Maria mai mult sărută marginea paharului şi-l lăsă deoparte. Ochii ei se aburiră un pic,
dar ea îşi stăpâni lacrimile, lacrimi de bucurie, simţind cum acestea se rostogoleau pe
dinlăuntrul fiinţei ei, pe rând, una câte una, ca să nu le vadă stânca, să nu le vadă cerul, să nu le
vadă Mihai.
Gustară din ofrandele basarabene, purtate de Maria prin trenuri, pe vapoare, în
camioane, prin oraşe, prin munţi, peste albii de râuri, dar şi din alte bucate de care făcu rost la
Zarianka – pentru cel mai înălţător moment al vieţii lor.
− Maria! rosti Mihai, acum, că suntem soţ şi soţie te-aş ruga să-mi zici „tu”, ca să nu
mai punem şi noi alte distanţe între mine şi tine.
− Mulţumesc! îngăimă Maria şi surâse recunoscător. De multe ori vorbeam în gând cu
dumneavoastră... cu tine..., precum cu un prieten, iar unui prieten nu-i spui niciodată
„Dumneavoastră”. Cum nici lui Dumnezeu, când i te adresezi, nu-i zici „Dumneavoastră”. Cu
atât mai mult unui om iubit...
Mihai simţea cum ea pătrunde în el prin toţi porii. Înţelese că până acum nu iubi
niciodată cu adevărat. Ca şi cum o aşteptase pe ea: să crească?! să-l găsească?! să o
descopere?!
Şi-o amintea vag, firavă şi zvăpăiată, mai mult râzând cu ochii decât cu gura, schiţând
un zâmbet abia perceptibil de fiecare dată când răspundea tema ori era scoasă în faţa clasei.
Subţire în boi şi iute în mişcări, când nu era în câmp sau la biserică, mai ales iarna, o găsea în
biblioteca satului, situată în căminul cultural, citind cărţile, cum i-a mărturisit odată,
delaolaltă. Activă la diverse manifestări, şcolăriţă isteaţă, prima la învăţătură, mereu posesoare
a “Premiului întâi cu cunună”, emana tinereţe, curiozitate şi energie. Dar o uită de cum părăsi
Poiana. Nu şi-o amintea acum decât cu greu.
− Mi-i dragă Siberia, ea mi-a adus noroc, îi mărturisi la un moment dat Mihai. Ea m-a
ajutat să te cunosc.
Obrajii Mariei s-au aprins imediat, atunci i-a luat mâna dreaptă, aspră şi plină de
bătături, între palmele ei subţiri cu degete străvezii şi i-a pus-o pe creştet, ca pentru
blagoslovire, apoi a început să îngâne ceva ce semăna cu un cântec fără cuvinte, un cântec
vesel şi trist în acelaşi timp, cu urcuşuri şi coborâşuri, ce-l învăluia mai degrabă cu mireasma
decât cu sunetele lui, pe care Maria şi-l cânta parcă sieşi, din care Mihai distinse şi cuvinte:
Ia-ţi, mireasă, ziua bună
De la tată, de la mumă,
De la fraţi, de la surori,
De la grădina cu flori...
Stelele din înalturi prinseră se explodeze, una câte una, ba într-un colţ al cerului, ba în
altul, bolta coborî în poiana nunţii lor, vântul care sărutase cu câteva ore în urmă crestele
oceanului celui mare se domoli şi el, cu sentimentul că asistă la una din clipele de taină ale
oamenilor acestei planete zbuciumate.
Apoi Maria tăcu. Mihai îi auzi bătăile inimii. Ochii ei erau umezi, gura părea arsă,
fruntea îi era senină, vocea avea ceva din murmurul valurilor amestecat cu freamătul
ierburilor.
− E cântecul cu care de mii de ani fetele din satele noastre se despart de casa părinţilor
lor. După acest cântec alesul inimii îi va fi totul: tată şi mamă, frate şi soră, prieten şi coleg.
Fără el m-aş mai fi crezut fată în casa părinţilor mei. După el însă sunt datoare să te urmez pe
tine, până în clipa morţii...
Mihai îşi rezemă fruntea de fruntea ei şi zise:
− Iartă-mă, Maria!
46
− Pentru ce îmi ceri iertare?! Eu ar trebui să-ţi cer iertare, pentru că eram îndrăgostite
de tine toate fetele din clasă, dar numai eu am îndrăznit să te caut prin toată Siberia.
− Sunt supărat pe mine, dar şi pe Dumnezeu, care nu s-a grăbit să-mi sugereze: „Iată-ţi
femeia pentru care te-am dat pe pământ”. Puteam să nu te întâlnesc niciodată. Să mor fără a te
fi cunoscut vreodată. Şi viaţa mea n-ar fi avut atunci niciun sens. Începând cu această clipă
însă, ea capătă un rost suprem. Te rog să mă ierţi că nu te-am remarcat la Poiana...
– Nici n-ai fi putut-o face. M-ai fi remarcat doar dacă mă găseai în una dintre cărţile
tale... Dar eram prea vie ca să mă ascund în vreuna dintre ele... Şi-apoi de ce m-aş fi grăbit, când
această poiană ne aştepta încă de pe atunci?!
Rămaseră în acea noapte în poiana nunţii lor.
Sub o streaşină de stâncă, Ulmu adună multă iarbă ruptă, frunze de ienupăr, de trifoi,
flori de gălbioare, de romaniţă, de căline şi făcu un pat de nuntă.
Când acesta fu gata, păşi pe el şi îngenunche mai întâi, ca într-un sanctuar. Apoi o
trase după el şi pe Maria.
Fata se lipi de bărbatul iubit, ca într-o înălţare. Carnea ei îmbobocită îl încălzi. Mihai îi
simţi sânii împietroşaţi de dor frigându-i pieptul. Aburul buzelor ei îl învălui dintr-odată. El o
sărută flămând, ca după un îndelung post. Îi sărută gura, obrajii, fruntea, ochii, lacrima.
„Plângi?!” „Da.” „De ce?” „Pentru că sunt cea mai fericită femeie de pe pământ.”
În acea noapte cerul era spuzit de stele ca niciodată. Dormiră pe acel covor de frunze
şi flori – pentru prima oară în ultimele câteva luni – somn liniştit.
***
Aceea fusese noaptea nunţii părinţilor mei.
47
Singurătate în doi
„Ca pecete pe sânul tău mă porţi,
poartă-mă ca brăţea la mâna ta.
Că iubirea ca moartea e de tare
Şi ca iadu-i de grozavă ardoarea.
Săgeţile ei sunt săgeţi de foc,
Şi flacăra ei ca fulgerul din cer.”
Cântarea Cântărilor
Se trezesc cu primele raze ale dimineţii.
Soarele sparge norii cu mii de raze.
Îşi zâmbesc parcă nu s-au văzut de-o veşnicie.
Iată şi câţiva “vornicei” la nunta lor.
− Tuc-tuc-tuc, se aude o pasăre chiar în cedrul lângă care înnoptaseră.
– E cocoşul-de-munte, zice Mihai. Îşi cheamă iubita.
Acesta bate din aripile lui scurte, îşi înfoaie penetul sur stropit cu vopsea albă şi cu
reflexe violete, întoarce capul mic ba într-o parte, ba în cealaltă, desface ciocul puţin curbat şi
scoate din guşa umflată un sunet de toacă de mănăstire, care cheamă la liturghie:
− Tuc-tuc-tuc!
E declaraţia de dragoste a gotcanului, cum i se mai zice cocoşului-de-munte, cântecul
cu care-şi cheamă găinuşa.
Dar ea se lasă aşteptată.
− Tuc-tuc-tuc! încearcă să-l imite Mihai, cu mâinile puse pâlnie la gură.
Imediat dintre brazi apare fâlfâind greoi din aripi şi femela, aşezându-se pe o creangă
de alături.
− Tu ai fost mai convingător, râde Maria.
Apoi cele două păsări se găsesc şi phrr-phrr! îşi iau zborul dispărând în desiş.
După ce îmbucară din merindele pe care le mai conţinea rucsacul Mariei, pornesc la
drum către zarea înseninată.
Au cale lungă, dar ei nu se grăbesc. Parcă ar avea toată veşnicia în faţă. O iau pe de-a
dreptul, peste culmile împădurite.
Cu cât înaintează către răsărit, văile se fac mai adânci şi munţii se profilează mai
înalţi.
Copaci tineri cresc subţiri până către Dumnezeu, alături de alţii cu totul putrezi, care
abia se mai ţin sau zac răsturnaţi, peste care trebuie să sari ori sub care urmează să te strecori
ca să poţi trece.
E o pădure sălbatică, lăsată să crească în voia ei de la facerea lumii, rărită pe alocuri
doar de incendiile provocate de fulgere, cu desişuri în care, de cum intri, se face întuneric;
cedri cu foioase uscate, din alţi ani, păstrându-şi-le lângă cele verzi, brazi sonori care cresc pe
înălţimi cu rădăcinile înfipte în cer, văi pline cu ienupăr ca nişte saltele verzi – taigaua este în
întregime a lor.
Sunt tineri şi îndrăgostiţi, şi, ca lumea să fie împlinită, nu au nevoie să fie decât ei doi.
48
Sunt rezistenţi pentru că sunt împreună, sunt puternici pentru că se iubesc, sunt fericiţi
pentru că s-au regăsit.
Se strâng în braţe şi-şi spun cuvinte, frânturi de vers, noime fără sens, ignorând lumea
cealaltă din afara şoaptelor lor. Se ţin de mână, ca şi cum s-ar teme să nu se piardă unul de
celălalt.
– Ştiam că o să mă iubeşti, continuă Maria. Că această clipă nu putea să nu vină.
− De unde atâta siguranţă?
− Când eram adolescentă, m-am aruncat în Nistru de pe o stâncă, fiind convinsă că am
să înot dintr-odată, şi m-am descurcat. Au mai fost şi alte ocazii când mi-am pus la încercare
destinul.
Maria ţine fruntea puţin înclinată, ca şi cum s-ar fi aflat în biserică, la spovedanie.
− Viaţa mea de până a te cunoaşte a fost ca apa care trece prin sită, n-am reţinut nimic
din ea, decât ceea ce avea vreo legătură cu tine. M-am născut cu adevărat în prima zi de
şcoală din clasa a douăsprezecea, când ai venit în şcoala noastră. Eram copilă, aveam vreo 12-
13 ani, când te visasem pentru prima dată. Te văzusem în vis, cu mult mai înainte de-a te fi văzut
aievea. Şi când te-am revăzut acolo în pragul şcolii – înalt, cu ochii negri, cu păr răvăşit peste umeri
–, te-am recunoscut îndată... Îmi iubeam părinţii mai presus de viaţa mea. Dar în ziua aceea mi-am
zis: el e bărbatul pentru care m-aş duce şi la capătul lumii.
Aici Maria tăcu, apoi continuă cu o dârzenie în priviri:
− Iată şi motivul pentru care mă aflu aici.
− De ce nu mi-ai spus?
− Pentru că n-aş fi ştiut ce să-ţi spun.
− ...
− E atât de greu să înveţi să vorbeşti. Dar şi mai greu e să înveţi să taci. Taci, taci, taci!
îmi ziceam când voiam să spun cuiva ce simt, ce gândesc, ce trăiesc. Cine te va înţelege, cine
te va crede, cine va şti cu adevărat ce eşti, afară de tine?! Am vrut să-ţi scriu, de la acel întâi
septembrie, dacă n-aş fi ştiut că mă umplu de ridicol. Ne întâlneam câteodată pe coridoarele
şcolii sau pe uliţele satului şi te surprindeam uitându-te la mine ca printr-un geam aburit de
sticlă. Parcă nu eram acolo. „Iată-mă-s!”, voiam să strig. – „Eu sunt aici, lângă tine. Ursita ta.
Femeia vieţii tale.” Dar eram sigură că n-ai să mă auzi.
− Ştiai tu atunci că eu îţi sunt predestinat?
− Da! Ştiam că totul urmează să se întâmple de la sine. Că nu trebuie să forţez nimic.
Doar să aştept, să aştept, să aştept. Mă străduiam să-mi înăbuş sentimentele. Dar era de ajuns
să te văd la şcoală, să-mi apari brusc în faţă pe culoar, să te zăresc în sat, să te aud vorbind şi
iarăşi începea să-mi bată inima cu putere, şi iarăşi nu dormeam, şi iarăşi nu înţelegeam ce-i cu
mine, de ce mă atrage fatal o fiinţă, un bărbat care trece pe lângă mine fără să mă observe, de
ce mă gândesc mereu-mereu-mereu la cineva care nu s-a gândit în viaţa lui măcar o singură
clipă la mine. Şi-atunci mi-am zis: să rabd. Să rabd şi să aştept. Pentru că ştiam că va veni o zi
când te vei opri în dreptul meu, te vei uita lung la mine şi mă vei întreba, mirat: „Tu eşti?!” Iar
eu voi da afirmativ din cap. Mai ştiam că va sosi o clipă, clipa noastră, când vom bea din
aceeaşi licoare, după obicei, unindu-ne în viaţă şi în moarte. Iat-o ziua aceea!
„Cum se putea să mă uit la tine de atâtea ori şi să nu te fi văzut?!” îşi reproşa în
gând Mihai. „Eram şi surd, şi orb, şi zevzec?!”
În timp ce străbat munţi, în timp ce trec vaduri de râuri, în timp ce culeg pomuşoare
din tufişuri, în timp ce fac opriri scurte ca să-şi tragă sufletul, Maria îşi confesează
sentimentele, ca unui duhovnic:
− De multe ori treceam pe lângă casa unde stăteai. Când ajungeam în dreptul ei,
încetineam pasul fără voia mea, dornică să ghicesc ce se întâmplă după ferestrele ei cu
49
perdele, ce faci, ce gândeşti. Mi te închipuiam că stai mereu între cărţi. Când ştiam că lucrarea
mea din caiet va trece prin mâinile tale, aceeaşi pagină o transcriam de zeci de ori. Dar...
totuna nu observai dincolo de scrisul caligrafic şi altceva.
„Fata asta, se gândi Mihai, mă cunoaşte mai bine decât mi-aş fi închipuit că o poate
face cineva. Ea ţine minte toate banalităţile pe care le-am rostit, fraze de care am uitat,
evenimente cărora nu le-am acordat nicio atenţie.”
– Apoi când mi-ai împrumutat pentru câteva zile cărţulia cu poemele lui Eminescu, o
purtam cu mine ca pe una de rugăciuni, cu o frunză pusă între file, o deschideam seara şi spuneam
cu voce tare cuvinte din ea, ca şi cum citeam scrisorile pe care le aşteptam de-o viaţă, iar când mă
culcam, o puneam sub pernă, să visez poezii... Ea era sacră pentru mine, pentru că o atinseseși tu,
pentru că o ținuseși în mâini, pentru că-ţi era dragă... Cuvintele ei au fost cele dintâi care ne-au
cununat...
− Şi ce-ai putut tu găsi în acea cărţulie? o întrebă Mihai, curios.
− Am găsit în ea toată viaţa mea.
„Iată că n-o cunosc deloc pe această copilă.” Se uită la ea tot mai mirat să o descopere.
− M-am pregătit să fiu fericită pentru ziua când voi absolvi şcoala. Până atunci parcă
mi-era interzis să mă gândesc la fericire. Nimic nu m-ar fi putut împiedica la serata de
absolvire să-ţi spun ce ştiu despre noi. Ştiam că aş fi putut să-ţi fiu pereche. Egală în toate.
Dar au venit soldaţii aceia şi te-au răpit, la un pas de a te anunţa printr-o scrisoare că eu,
Maria Răzeşu din Poiana, îţi sunt femeia hărăzită. Soarta m-a lovit cel mai rău când mă
aşteptam cel mai puţin.
Vorbeşte gâtuită de emoţie:
− Aş fi putut să te aştept până te întorceai. Dar m-am temut că n-am să pot rezista.
Locotenentul care venise după tine mi-a spus că va trebui să te aştept 25 de ani. Dar atunci nu
m-ai fi recunoscut, poate. Când ai plecat în acel camion cu soldaţi, m-am dus la biserică şi m-
am rugat la Maica Domnului să nu mor până nu-ţi vorbesc. Şi acolo, de la un tremur de licăr
de lumânare, am înţeles că trebuie să te caut. Am mers către tine, parcurgând un drum lung.
Nu mi-a fost uşor. Dar aveam în mine suficient curaj. În viaţă câteodată, ca să fii fericită,
trebuie să ai curajul de a fi fericită...
Soarele arde necruţător, aburi deşi − parcă ar ploua dinspre pământ spre cer − urcă
dinspre taiga.
Hermine trec, nepăsătoare, chiar pe alături. Nu se tem de om. Nu ştiu că acesta le-ar
putea face şi rău. De pe ramuri se uită curioşi la ei cârduri de gotcani. Potârnichi se încâlcesc
prin iarba crudă. Jderi se rostogolesc pe lângă ei. Vulpi argintii se feresc pe sub copaci
prăvăliţi. E un adevărat paradis al vânătorilor.
Dar şi al pescarilor.
La un pârâu de munte, Mihai răstoarnă un bolovan şi pe dată de sub el zbughesc în
toate părţile zeci de peşti de râu. Prinde câţiva cu mâna şi-i coace pe tăciunii unui foc.
În timpul acelui popas, zăresc mai jos pe o vale adâncă un cerb cu nişte coarne uriaşe,
parcă poartă un pom scuturat de frunze pe frunte, care începe să boncăluiască. Chemarea lui
umple taigaua. Imediat îi răspunde cu muget puternic un alt cerb. Nu peste mult timp apare şi
acesta din desişurile de răşinoase, cu coarne la fel de mari, pe care le ţine mândru orientate
către bolţi, din când în când aplecându-şi-le, ca să nu le agaţe în ramuri. Acesta e însoţit de o
ciută, zveltă şi aeriană.
Masculii se opresc faţă în faţă, scormonind pământul cu picioarele şi fornăind
puternic. Apoi brusc se aruncă unul asupra celuilalt, lovindu-se cu coarnele, care în lumina
soarelui par că împrăştie scântei pe jos, ca nişte aparate ce sudează. După câteva izbituri
surde, excrescenţele lor osoase li se încleştează, ei împingându-se şi târându-se o vreme fără
50
să poată scăpa din această dezlănţuire pe viaţă şi pe moarte, până unuia dintre ei i se frâng o
parte din coarnele măreţe, care cad pradă la picioarele celuilalt.
Cel cu cornul frânt dă îndărăt, fiind urmărit de învingător în pădurea de cedri, cu
mugete furioase.
Ciuta porneşte şi ea agale după ei, dispărând în desişuri.
La câteva clipe după această bătălie crâncenă, în aceeaşi vale îşi face apariţia un urs
mătăhălos. Se joacă un timp cu apa râului, probabil în căutare de peşte, apoi se retrage şi el în
întunericul pădurii.
− Parcă aş trăi o poveste, zice Maria.
Munţii sunt acoperiţi de un lichen ruginit gros ca o plapumă. Sub el piatra e albă, de
cretă. Cedrii cresc din crăpăturile lor, fremătând uşor de o briză venită de-nu-ştiu-unde.
− Simt mirosul mării, zice Maria.
− Vine dinspre cer, precizează Mihai. Şi tot el o întreabă:
− Oare pe unde am fi?
− Pe aproape de Strâmtoarea Bering. Parcă aud coloniile de păsări de acolo...
Citise despre acele „oraşe” de milioane de păsări din stâncile de pe ţărmurile
Oceanului Pacific şi care asurzesc mateloţii cu vaierul lor.
− S-a împlinit ceea ce mi-ai spus odată la una dintre lecţii. Când ne-ai întrebat ce vom
cumpăra fiecare din primele noastre salarii, şi eu am zis că voi cumpăra o frunză din teiul lui
Eminescu, mi-ai spus: „O să ajungi departe, Răzeşu!”. Şi, iată, profeţia ţi s-a împlinit. Am
ajuns atât de departe! La câţiva kilometri de marginile lumii.
Mihai îi sărută buzele din mers, ţinând-o de după umeri:
− Vom lua totul de la capăt, Maria, de la un alt capăt, îţi promit!
În lume era război şi Basarabia lor se afla acum în altă ţară.
Maria, cu un surâs cuvenit mai degrabă zeilor decât pământenilor, îi răspunde:
− Aşa va fi, ştiu, pentru că am atâta încredere în tine! Cred în tine ca în Dumnezeu,
Mihai Ulmu!
Aleargă ţinându-se de mâini. Maria fuge cu pas de dans. Parcă are vânt la călcâie.
Oboseala acumulată de Mihai în ultimele luni de zile îi trecu ca printr-o minune. Parcurge,
alături de femeia vieţii sale, zăvoaie, sare peste pietre de râu, se aburcă pe creste înalte.
Picioarele ei – arse de rouă, zdrelite de aşchii de stâncă, însângerate de crengile uscate
care le îngrădesc calea, de plantele aspre care le urzică – sunt răni vii.
− Femeile frumoase trebuie să păşească fără să atingă pământul. Ele n-au dreptul la
vânătăi, zice Mihai şi o ridică în braţe.
Maria se ţine de după gâtul lui, se priveşte în ochii lui adânci, schiţează un zâmbet
care-i străluminează chipul şi repetă:
− Sunt o norocoasă, o mare norocoasă!
51
Ziua a şaptea
„A spune cuiva te iubesc
este o invitaţie la veşnicie.”
Deodată aud în bolţi un murmur care seamănă cu un ferăstrău ce ar tăia o creangă
undeva deasupra. Se lipesc pe dată de trunchiul unui copac. Tot atunci trece, aproape atingând
vârfurile arborilor, un aeroplan, dotat cu un proiector care scotoceşte împrejurimile.
În jurul lor nu sunt decât locuri prin care n-a călcat niciodată picior de om, natură
sălbatică neatinsă de civilizaţie, pădure virgină, ape limpezi ca lacrima... Şi, cu toate astea, au
sentimentul că iscoade îi pândesc de peste tot.
Când îşi dau seama de asta, cei doi se ţin şi mai strâns de mâini.
Deasupra lor vuieşte şi scârţâie, trosnind din mii de încheieturi, taigaua.
Uriaşă. Adâncă. Străină.
Când vântul şârâie de pereţii stâncilor parcă nişte voci înfundate, parcă un lătrat
îndepărtat de câini, iar crengile trosnesc pe sus imitând cocoaşele unor arme care-şi trimit
cartuşele pe ţeavă, ei se prefac că nu înţeleg, că nu aud, că nu văd, că n-au nimic cu această
lume, pentru că nu fac parte din ea, şi nici ea din ei.
Pentru că dânşii se iubesc şi nimic nu e mai important decât dragostea lor.
Se înserează şi fiecare îi mulţumeşte în gând Celui de Sus pentru încă o zi dăruită. E
ziua a şaptea de la evadarea lui Mihai Ulmu.
Când întunericul cade ca o perdea grea peste munţi, se aciuează între câteva pietroaie
mari de pe valea unui râu.
Mihai şi Maria adorm ghemuiţi unul lângă celălalt. Dorm somn de piatră, ca înaintea
unui drum lung.
La un moment dat, Mihai se trezeşte brusc. În lumina zorilor de zi vede un câine cât un
viţel cum stă cocoţat, cu limba scoasă de un cot, deasupra Mariei, arzându-i faţa cu răsuflarea.
Imediat, Mihai face o săritură ca să-şi înfigă mâinile în beregata potăii, ce-şi propti pe
dată ghearele în puloverul lui, ferfenițindu-l în zeci de bucăţi.
Maria se trezeşte, urmărind îngrozită încăierarea lui Mihai cu javra, care se tăvălesc
încleştaţi pe viaţă şi pe moarte în locul acela îngust dintre pietre.
Mihai îi strânge cu putere gâtlejul ca într-o menghină aproape să-l sugrume, când aude
în spatele lui un ţăcănit surd.
− Lasă câinele, îl somează o voce spartă.
Cel care despiedicase revolverul ţinteşte în ceafa lui Mihai Ulmu. Cu el mai sunt alţi
patru soldaţi, cu armele gata să tragă. Fiecare ţine în lesă un câine-lup.
− Gata, s-a terminat piesa, intelighentule!
„Intelighent” în cercurile gardienilor de la Zarianka e o înjurătură de dispreţ.
− Sus mâinile! Ridică-te! N-auzi?!
Mihai se ridică în picioare cu tot cu câine, fără să poată descleşta degetele încremenite
din grumazul animalului. Îl scapă abia după ce simte o izbitură puternică în cap.
− Nu da! strigă Maria, ca şi cum lovitura aplicată lui Mihai o fripse pe ea, şi, izbindu-se
ca o leoaică, îi trage soldatului o palmă, care răsună până departe în taiga.
Imediat, un alt militar o izbeşte cu bocancul.
52
− De ce loveşti o femeie, stârpitură? încearcă Mihai să scape din mâinile gonaşilor care-
l prăvălesc la pământ.
Soldatul holbează ochii: se pare că abia acum acesta vede că în faţa lor se află o
femeie şi-şi lasă mâinile în jos.
− Las' că am mai văzut noi de-alde dânsa, şi vii, şi moarte! afirmă vlăjganul cu glas
spart.
− Legaţi-i! ordonă el. De-o săptămână vă tot dibuim! Aţi crezut că scăpaţi, ai?!
Mihai se ridică cu greu, genunchiul îi arde, capul îi vuieşte, durerea îl ameţeşte.
Apoi o ajută pe Maria să se ridice.
Soldaţii râd rânjind. Sunt tineri. Dar poate au iubit şi ei, îşi zice Mihai. Atunci de ce
sunt atât de cruzi?! Nu, nu, cu siguranţă n-au iubit. Un om care iubeşte arată altfel.
Mihai ştie că soldaţii din gardă, şefii, funcţionarii lagărului locuiesc lângă teritoriul
înconjurat cu sârmă ghimpată al închisorii, în case de bârne, amenajate, călduroase, cu lumină
electrică, ce arde zi şi noapte. Dimineaţa, fiecare dintre ei vine să pumnească mutrele
deţinuţilor, să asmută dulăii contra acestora, să-i tortureze, să-i lovească cu patul armelor, iar
în caz de necesitate să descarce automatul în ei, acesta fiindu-le serviciul pentru care statul îi
plăteşte. Seara se întorc la casele lor, unii la nevastă şi copii, alţii au iubite, cu care ies la
cinematograf sau să admire stelele, aurora boreală, natura. A doua zi o iau de la capăt. Ochii
lor blânzi devin răi, braţele gingaşe, cu care-şi mângâie pruncii şi iubitele, redevin de piatră,
şoaptele lor se prefac în mugete.
Cum e posibil, se întrebă de multe ori Mihai, ca oamenii să fie, conform unui grafic
dinainte stabilit, o zi – îngeri, şi o zi – diavoli, o zi – apostoli ai binelui, şi o zi – apostoli ai
răului?!
Kudreavţev, vorbesc cei din pază, are casa plină cu pisici, care se aşază pe fotolii, pe
paturi, pe duşumea, ca nişte covoare vii, dar asta nu-l împiedică să apese pe trăgaci ori de câte
ori e nevoie când vine vorba de „animalele cu două picioare”, cum le zice el cu dispreţ
ostaticilor din pârnăile sale.
Soldaţii îi leagă pe cei doi cu o frânghie groasă. Mâinile le sunt lăsate libere, ca să se
poată sprijini cu ele de pietre sau de arbori când vor coborî din munţi sau vor trece peste
puhoaiele reci.
Maria şi Mihai se privesc zâmbindu-şi mereu. Ei nu se văd decât unul pe celălalt.
− N-am să te părăsesc niciodată, Maria, îi şopteşte Mihai Ulmu.
− Ştiu, sunt convinsă, te cred, Mihai.
Iar când un soldat îi trece capătul de funie peste piept, Maria dintr-o străfulgerare îşi
înfige dinţii în braţul lui.
„...zeul mă-tii!” zice acesta şi-i proiectează un cap peste faţă.
Mihai vrea să scape de legătoare, dar nu mai poate.
− De ce dai, mă, lovi-te-ar damblaua! strigă el, încâlcindu-se în funii.
− Urmaţi-ne! ordonă gradatul cu glas hodorogit.
Apoi tot el le zice:
− Să ne mulţumiţi că nu v-am omorât. Am avut ordin să tragem în tine, Ulmule, fără
somaţie. Şi asta făceam dacă erai singur. Dar de unde dracu’ ai apărut tu, cuconiţă?! Că ne-ai
încurcat toate socotelile! Ai să dai seamă şi dumneata în faţa comandantului. Iar el nu iartă. Te
vor judeca pentru complicitate la evadare. Tu l-ai ajutat să fugă, nu?!
În timp ce merg, discută zgomotos despre o încurcătură zdravănă a lor, mai înainte de
a-i captura.
Când Maria se rănise la picioare, Mihai o purtase o vreme în braţe. O mai luă în spate
când urmau să treacă peste puhoaiele de munte cu apa rece ca gheaţa.
53
La un pârâu adulmecaseră întru întâi câinii urmele lor, fiind derutaţi atât ei, cât şi
soldaţii care-i ţineau în lese, când dădeau ba de urmele a doi fugari, ba numai de ale unuia.
Mai ales la albiile râurilor caraliii nu puteau pricepe cum urmele de la patru picioare devin
două, iar de la două se fac patru, şi tot aşa. „Căutaţi bine!”, ordona din când în când vlăjganul,
care era şi superiorul iscoadelor. „E posibil ca unul dintre evadaţi să fi rămas ascuns undeva
pe aici”, zicea în locurile pe unde Mihai o lua în braţe pe Maria. Iar peste o vreme mai
apăreau din senin încă două urme...
Abia dând de fugari descâlciră enigma.
Erau urmele lui Ulmu şi ale unei fete, care cine ştie cum nimeri în pustietatea asta, ca
să le creeze lor probleme.
Soldaţii discută bine-dispuşi: l-au capturat pe evadat şi poate se vor alege şi dânşii cu
vreun concediu la baştină sau cu vreo menţiune din partea comandamentului.
Maria şi Mihai sunt numai vânătăi, au numeroase zdrelituri, răni, îi dor picioarele de
prea mult mers, corpurile lor resimt încă durerea loviturilor, dar ei îşi zâmbesc tot timpul.
Înaintează legaţi cu funii unul de celălalt, iar atunci când sar peste trunchiurile
răsturnate ale unor arbori bătrâni, urcă şi coboară stâncile priporoase sau trec peste apele reci
ale râurilor, se ajută reciproc.
La un moment dat, Mihai Ulmu se opreşte locului, îşi şterge cu dosul palmei urmele
uscate de sânge de pe gură, se uită în ochii ei limpezi ca cerul şi, parcă amintindu-şi de un
lucru foarte important, îi şopteşte astfel ca să audă numai ea:
− Maria! Vreau să-ţi spun ceva...
− Spune...
− Te iubesc!
A rostit această frază pe care nu a spus-o vreodată în viaţa sa niciunei femei şi, poate,
nu s-ar fi grăbit nici acum să o rostească, dacă n-ar şti că în curând au să se despartă, vor fi
despărţiţi şi n-o să se mai vadă încă cine ştie câtă vreme, poate niciodată.
Ea se lipeşte toată de el, îl priveşte recunoscătoare, ochii i se umezesc şi buzele ei
prind să freamăte:
− Ştii ...
− Da.
− Vreau să-ţi spun şi eu ceva...
− Spune, iubito!..
− Mihai Ulmu, în aceste clipe, îmi vine să urlu de fericire!
54
Vera
„Dacă suferi, înseamnă că eşti în întârziere faţă de lucruri. Te afli acolo
unde ele nu mai sunt. ”
Paul Valéry
Într-o pauză de prânz, Maria văzu o tânără care s-a apropiat de râu, a întins mâinile
după nişte frunze, a rupt câteva şi le-a presărat pe apă, privind cum acestea fug la vale. Era
sosită de câteva zile. Nu vorbea cu nimeni. N-a văzut-o niciodată zâmbind. Era mohorâtă, ca o
fată nepoftită la joc. Se străduia să se ţină deoparte, să fie singură.
Maria s-a apropiat de ea, privirile li s-au întâlnit.
− De ce eşti tristă? a întrebat-o.
− M-am născut tristă.
− Şi eu am venit pe lume plângând. Aşa mi-a povestit mama. Dar pe urmă mi-a mai
trecut...
– Eu n-am niciun vis împlinit, i-a mărturisit interlocutoarea cu un oftat. Ca şi cum nici nu m-am
născut.
− Iar eu am unul. Iubesc pe cineva.
− E un deţinut?
− Da. Mi-e soţ. Mihai Ulmu. Îi spuse numele, ca şi cum toată Siberia ar fi trebuit să-l
cunoască.
− Aşa-s toate măritate pe-aici la fel.
− Nu, la noi e pe-adevăratelea. Suntem logodiţi. Iată...
Zise, şi scoase din buzunăraşul de la piept un inel de iarbă uscată.
− Ce-i asta?
− E inelul nostru de cununie.
− Îl iubeşti?
− Ceea ce simt pentru el nu e dragoste. E ceva mai mult. E un foc ceresc, un sentiment
din cele care te împreună cu cerul şi face să te simţi Dumnezeu...
Avea necesitatea să se destăinuiască cuiva. Să împărtăşească ce simte, ce visează, ce
gândeşte.
După câteva fraze, părea că se cunosc de când lumea.
Pe urmă, în altă zi, când fuseseră scoase la plimbare prin curtea penitenciarului, Vera,
aşa o chema pe noua cunoscută a Mariei, o întrebă curioasă:
− Aş vrea să aflu de unde ai atâta putere să zâmbeşti tot timpul?
− Dar eu nici nu zâmbesc: aşa sunt eu. Când mă simt binedispusă, colţurile buzelor se
duc singure către urechi.
− Află de la mine: prea multă dragoste strică. Aici ca să supravieţuieşti, ar trebui să te
gândeşti mai mult la tine decât la bărbatul cela. Cei din administraţie iau zâmbetul tău ca pe o
sfidare. Când văd un om fericit fără permisiunea lor, le vine să-l linşeze. Te vor hăitui, până te
vei resemna. Câţi ani mai are de făcut?
− Cincizeci.
− Până atunci s-ar putea să-ţi şi treacă.
55
− Nu. Nu cred. Pentru că nu e nimeni ca el. Şi atunci, peste cincizeci de ani, dar şi
peste optzeci, chiar bătrân şi acoperit de riduri, va fi tot el. Scrisorile pe care mi le trimite
seamănă cu sufletul lui. Iată, citeşte ce-mi scrie...
Şi i-a întins patru bileţele, nişte bucăţele minuscule de hârtie (în penitenciare era o
permanentă şi acută criză de hârtie) cu următoarele texte pe fiecare dintre ele:
„Te iu...”
„Mi-e dor.”
„Ce faci?”
„Eu sunt bine.”
− Numai el putea spune atât de multe cu atât de puţine cuvinte, îi zise Maria.
− Şi ce înseamnă aceste silabe: „Te iu...”?! o întrebă Vera, curioasă.
− Cum, ce înseamnă? Înseamnă „Te iubesc”.
− Dar ce înseamnă „Te iubesc?”
Vera nu primise la toată viaţa ei nicio scrisoare, dar nici nu-i spusese nimeni vreodată
aceste două cuvinte.
− Ce înseamnă?! deveni gânditoare Maria. E o frază care ne înalţă, la fel ca pe Iisus
Hristos.
Vera o mai întrebă:
− Câte zile ai petrecut cu el?
− Numai şapte.
−Tocmai şapte? exclamă interlocutoarea Mariei. Ce norocoasă eşti! Eu cu al meu n-am
stat decât două ore.
− Cum îl cheamă?
– Eram atât de absorbită de el, atât de mult voiam să-l dezmierd, să-l sărut, să mă
mângâie, să mă sărute, încât am uitat să-l întreb. I-am născut la Şirokaia Poleana şi un copil...
Aşa Maria Răzeşu află de Şirokaia Poleana.
Totul începuse cu mai mulţi ani în urmă.
În penitenciarele de pe peninsulă a fost anunţată întrecere socialistă între deţinuţi.
Care mişcare stahanovistă, când pentru Alexei Stahanov munceau încă o sută de ortaci, cum
le-a spus chiar unul dintre ei ajuns la Zarianka, iar dânşii trebuiau − de unul singur sau de una
singură − să execute două-trei norme pe zi?! Flămânde, slabe, dezbrăcate, ce le păsa lor de
fanioane, de panouri de onoare, de recorduri?
Şi atunci unuia dintre şefi, se pare, chiar lui Kudreavţev, i-a venit o idee.
Erau băieţi tineri, voinici în lagărul lui şi fete tinere, zdravene, frumoase în lagărul
vecin.
Şi după o înţelegere cu tovarăşa Skreab, colonelul Kudreavţev îi anunţă într-o
dimineaţă pe deţinuţii săi:
− O sută de bărbaţi care vor munci cel mai bine vor fi duşi o dată pe lună la fete. La
„damen-vals”.
Tovarăşa Skreab îşi anunţă şi ea deţinutele:
− Pentru o sută dintre voi care vor fi fruntaşe vom organiza o serată dansantă cu
bărbaţi la sfârşit de lună.
Erau şi ele flămânde de dragoste. Unele – de-a dreptul sălbatice. Pentru câteva clipe
de fericire trupească acestea au muncit ca sclavele săptămâni întregi.
Într-o sâmbătă, după cină, o sută de bărbaţi din cei o mie au fost duşi la baie, li s-au
dat schimburi proaspete, au fost încolonaţi şi scoşi de către escortă la plimbare.
56
Bărbaţilor li s-a ordonat să cânte. Şi pentru prima dată cântecul „Katiuşa” a fost
slobozit din tot pieptul, făcându-se auzit de tot oraşul.
Erau tineri, viguroşi: unii, ca şi unele dintre fetele frumoase, nu cunoscuseră dragostea
până atunci.
Cele o sută de femei învingătoare în întrecere îi aşteptau într-o baracă special
amenajată.
Erau curioase să-i vadă cum o să arate, ce le vor vorbi, cum vor face dragoste.
Nu de alta, dar viaţa trece pe alături şi acuşi te pomeneşti bătrână, iar dragoste n-ai
mai reuşit să faci! Degeaba ai mai trăit! îşi ziceau.
Când bărbaţii au ajuns la lagărul de femei, au mai fost număraţi o dată, apoi escorta i-a
condus până în pragul „barăcii dragostei”.
Când au pătruns înăuntru, femeile au sărit pe dată ca să-şi aleagă unul mai frumuşel.
Aici ruşinea nu-şi mai avea loc, cele sfioase rămânând cu cei mai piperniciţi şi nearătoşi. Nu
zadarnic acest soi de întâlniri fusese botezat „damen-vals”.
Ele, femeile, aleg.
După ce şi-a găsit fiecare perechea, lumina s-a stins.
Fruntaşii în întrecerea socialistă şi-au căpătat astfel meritatele lor două ore de
îmblânzire a instinctelor primare. Două ore − norma de dragoste.
La expirarea acestora bărbaţilor li s-a ordonat să iasă, iar femeile au rămas.
Încolonaţi, bărbaţii au mers în tăcere până la lagărul lor. Precum animalele care devin
triste după împerechere, nimeni dintre ei n-avea chef de vorbă sau de cântec.
Femeile s-au întors şi ele mute în barăci.
Se vor revedea abia peste o lună. Dacă se vor mai recunoaşte. Cu condiţia că tot ei vor
fi cei fruntaşi.
Această iniţiativă menită să stimuleze creşterea randamentului muncii a fost susţinută
de Moscova şi recomandată şi altor penitenciare.
Multe dintre acele femei rămâneau însărcinate.
Şi atunci a fost făcut special pentru ele lagărul-maternitate de la Şirokaia Poleana,
unde femeile erau duse să nască.
Fiind internate acolo înainte de a naște, tot acolo acestea îşi creşteau pruncii până la
vârsta de doi ani, când urmau să-i „predea statului”.
Şirokaia Poleana, furnizor de materie primă pentru orfelinatele din ţară, făcea parte
din politica de creare a omului nou.
Multe femei se străduiau să învingă în întrecere, „cu ghearele şi dinţii”, cum se spunea
aici, ca să participe la „damen-vals” şi să rămână gravide, iar timp de doi ani de zile să stea la
„căldurică”, la adăpost de frig şi viscol, şi să scape astfel de muncile prea grele.
Când „copilul născut din flori” împlinea doi anişori, acesta era mutat la o colonie-
creşă specială, iar mamele – readuse în închisoarea de femei.
Se despărţeau de odraslele lor pentru totdeauna, iar numele care le erau puse de către
autorităţi mamele nu-l mai aflau niciodată.
Li se spunea „copiii lui Stalin”, pentru că erau crescuţi şi educaţi de mici astfel, ca
aceştia să-şi dea, fără cea mai mică ezitare, viaţa pentru patrie, atunci când patria le-o va cere.
Vera se întorsese de câteva zile de la Şirokaia Poleana.
− Am născut un băiat. I-am spus Robertino. Aşa mi-a plăcut mie să-i spun. Tatăl lui era
un pic smead, şi când mi-a vorbit ceva, mi s-a părut că are accent. Nu ştiu de l-aş recunoaşte
dacă l-aş întâlni vreodată. E atât de greu să iubeşti pe cineva fără să-i ţii minte chipul. Doar
două ore am stat cu el, dar energia acelor clipe îmi va ajunge, sunt sigură, pentru toată viaţa. Mi
57
se face câteodată un dor nebun de el. Dar cel mai mult – de Robertino. Iată de ce sunt toată
vremea tristă. Când m-au despărţit de copil, am plâns, am ţipat, i-am muşcat şi i-am zgâriat pe
toţi temnicerii. Abia după ce am leşinat, au putut să mi-l smulgă de la piept. Când îmi aduc
aminte de el, îmi vine să mă urc pe pereţi. Sau să mă aşez în patru labe şi să urlu ca o lupoaică,
de să răsune toată taigaua. În ziua când m-ai întrebat de ce sunt tristă, l-am visat că-mi cerea de
mâncare şi eu nu aveam ce-i da. De atunci, în fiecare noapte, ascund câte o coajă de pâine sub
pernă...
Maria o îmbrăţişă cu credinţa că acea femeie face parte din fiinţa ei şi-i mărturisi:
− Peste câteva luni va trebui să nasc şi eu.
Când află acest lucru, Vera se ghemui în sine, ca un melc atins de mâna unui băieţandru.
Tăcu. Ea nu ştia cum ar fi trebuit să încurajeze o mamă care urma să nască un copil pentru altă
mamă, indiferentă şi crudă, chiar dacă aceasta îşi mai zicea cu emfază şi Patrie-mamă.
− De ce ai muţit?!
Vera tăcea cu gura cusută.
− După doi ani de zile să te pregăteşti ca să nu-l mai revezi niciodată, fetiţo, i-a spus
într-un târziu Vera, prinzând să plângă, aşa cum plânge o femeie căreia îi moare cineva foarte
apropiat şi drag.
58
A doua evadare
„Rugaţi-vă ca fuga voastră să nu fie iarna...”
Iisus Hristos
Când iarna pare să plece şi zăpada e încă multă, orice pârtie e ca o ademenire la
evadare.
În pauzele pentru prânz, în zilele libere sau în timp ce îşi aşteaptă escorta, deţinuţii
discută cu voce tare despre evadări. Dar ştiu cu toţii: cu cât mai mult discută, cu atât şansele
fiecăruia de a „a face aripi” sunt mai scăzute. Nu există evadare perfectă, constată ei. Dar – de
niciun fel. Nu există evadare în genere.
Zarianka e o închisoare în închisoare. După gardurile ei, temniţa continuă. Pentru că
întregul arhipelag e o închisoare. Dincolo de zidurile înalte ale penitenciarelor începe un alt
zid, de ceaţă, de întuneric, de necunoscut, gros de sute de kilometri, care continuă până la
Ocean. Acesta e cel mai greu să-l străbaţi. Când cineva fuge din puşcărie, întregul ţinut stă la
pândă. Nicio tentativă de evadare nu reuşeşte. Şi totuşi, în primăvară ele se întâmplă aproape
săptămânal. Când aud de următoarea, deţinuţii se bucură: „Poate asta se va încununa cu
succes”. Iar dacă ea izbuteşte măcar parţial, sunt mândri că, iată, unul dintre ai lor i-a dus de
nas pe „copoi”.
Evadatul e comparat de către gardieni cu un peşte care sare singur în cârlig.
Nimeni nu ştie unde stau de pândă mitralierele. Nici unde aşteaptă ascunşi vânătorii de
oameni. Nici unde sunt instalate capcanele pentru fiare sălbatice, aşezate în drumul fugarilor. Nici
unde încep câmpurile de mine, de care povestesc deţinuţii că sunt pline locurile în apropiere de
Ocean.
Şi, cu toate astea, evadările nu încetează.
− Cine doreşte să moară imediat, numai acela o şterge dintre noi, ameninţă Kudreavţev.
Şeful penitenciarului le cuvântase, visător, în una dintre dimineţi, deţinuţilor înainte ca
aceştia să pornească la muncă:
− Nădăjduiesc să vă schimb mentalităţile într-atât, încât să ajungeţi într-o zi să nu vă
străjuiască nimeni şi nici unul dintre voi să nu-şi ia catrafusele. Dar până veţi avea această
conştiinţă mai este mult, bă, dobitoacelor!
Aşa se adresează el savanţilor, scriitorilor, preoţilor, artiştilor din subordinea sa,
atenţionându-i:
− Şi vârâţi-vă în cap, n-o să puteţi fugi de mine nicăieri. Eu sunt pretutindeni.
În primăvara trecută evadaseră zece japonezi, care, după ce au orbecăit câteva luni prin
taiga, s-au întors la Zarianka: flămânzi, rufoşi şi îngheţaţi, au bătut în poarta închisorii, rugând să
fie primiţi înapoi.
Se rătăciseră şi făcură de vreo zece ori înconjurul locului lor de detenţie, după care au
hotărât să se predea.
Neamţul Klaus Miller evadase împreună cu alţi ortaci, dar după câteva ore de libertate s-a
întors la locul de detenţie, pentru că, în grabă, îşi uitase ochelarii, iar el, având un grad înalt de
miopie, se lovea de fiecare copăcel şi cădea în fiecare groapă pe care taigaua le aşezase în calea
lui.
59
Ivan Dub a evadat de două ori. Dar a fost prins de trei ori. Ultima dată se pitise într-o
cisternă şi când şoferul se opri la poarta închisorii, câinii-lupi prinseră să zgârie şi să muşte
înnebuniţi cauciucurile autocisternei. A fost scos dintre fecale şi spălat cu furtunul pe un ger
cumplit, în timp ce apa îngheţa pe el, împodobindu-l cu ţurţuri puturoşi de jur-împrejur.
Cei mai mari vrăjmaşi ai neamului omenesc sunt câinii, crede Dub. Aceştia, când iau
urmele unui evadat, se joacă cu el, parcă ar pândi un iepure. Cu cât îl chinuie mai mult, cu atât
mârâitul pe care-l emit ei e mai de plăcere. Nu dau nicicând peste fugar dintr-odată. Lor le
place vânătoarea. Vânătoarea de oameni are pentru câinii dresaţi un farmec aparte. Când simt
gustul sângelui, nu-i mai poate opri nici Dumnezeu, poate doar soldatul care-i ţine de curea.
Dacă are putere suficientă în muşchi, desigur. Şi bunăvoință.
Câinii simt omul şi-n gaură de bursuc. În una dintre acestea îşi dăduse drumul cu
capul în jos la prima lui evadare Dub. De acolo potăile l-au tras de aţele bocancilor afară.
A doua oară tot javrele l-au găsit.
− M-am pus de pândă după un arbore să-i văd venind. Când unul a ajuns în dreptul
meu, m-am prăbuşit ca un mal peste el şi aveam să-i rup cu dinţii beregata, dacă nu tăbărau
celelalte potăi să-l scoată. Eram de-o mie de ori mai înrăit ca ele.
Zice şi le arată acelora care visează să scape din acest infern cicatricele de pe ceafă, de
pe spate, de pe braţe.
Dar el tot nu se lasă.
Dub îşi explică scrânteala astfel:
− Dincolo de aceste ziduri omul are de ales între viaţă și moarte, iar aici are de ales
între două morţi.
Tot lagărul ştie că Mihai Ulmu se pregăteşte de evadare.
„Mai bine schimbaţi-mi bocancii că mă rod”, se roagă el celora de la resurse, ca
pregătindu-se de drum lung.
„Să nu-ţi ia câinii mirosul, ai, cu bocanci noi?! Las’că ştim noi.”
Într-o marţi Ulmu s-a ras cu o aşchie de sticlă, s-a îmbăiat, s-a făcut frumos. Semn că
se pregăteşte iarăşi de evadare, şi-au zis cei din escortă. Şi s-au dat mai aproape de el. „Unde
dracu’ ai să fugi?!”− i-a zis atunci un sergent blond-blond cu trăsături de chinez. „Când toată
taigaua e semănată cu capcane pentru voi, ăşti deştepţi?!”
„Eu oricum fug, să ştiţi”− îi întărâtă el.
„Dacă faci un pas spre stânga, un pas spre dreapta, trag fără somaţie”, îl ameninţă
chinezul cu ochi albaştri.
„Eu trebuie să ies de aici, le spune el tuturor. Soţia mea urmează să nască. Doresc ca
pruncul nostru să vină pe lume liber.”
Se află printre ei şi „ciripitori” care raportează pe dată administraţiei.
Kudreavţev într-o dimineaţă a prins să ţipe faţă de toţi deţinuţii:
− Deţinut M1-315! Tu eşti mai nebun decât toţi nebunii. Ţine minte! N-am să-ţi
permit să evadezi nici din tine însuţi, cu atât mai mult din temniţa noastră. Din ea nu se poate
evada decât prin moarte. Să nu îndrăzneşti, auzi?!
La dejun vecinul de pat Iuiun nu şi-a mâncat coaja de pâine. În timp ce lucrau în zonă,
s-a apropiat de Mihai şi i-a pus-o pe furiş în mână, învelită într-o bucăţică de cârpă, zicându-i
ca o scuză în şoaptă:
− Mai mult nu te pot ajuta!
Mihai i-a zâmbit recunoscător şi a luat pâinea. Ea valora în acele clipe cât greutatea ei
în aur.
Părintele Florenski îi ajută să împingă roaba la deal:
60
− Păstrează-ţi forţele, o să ai nevoie de ele.
Şi, totuşi, Mihai Ulmu a evadat! Elaborase câteva planuri, dar trebui să renunţe la ele,
pentru că, se pare, însuşi Dumnezeu fu cel care-i pregăti minuţios evadarea.
Lucrau în taiga la tăiat pini, când cerul s-a făcut negru într-o clipită şi lumina zilei a
dispărut brusc. Ploaia a început să se reverse cu grindina cât oul de pasăre. Trăsnetele au prins
să cadă ucigaşe, despicând unul după altul arborii din preajmă. Era ca şi cum se prăvălea
muntele peste ei, cu tot cu pietre şi trunchiuri. De jur-împrejurul lor nu vedeau decât lumini
iuţi care se scurgeau în pământ, străpungând, ca nişte sârme înroşite în foc, piatra ce scotea
scântei. De ce ploua cu fulgere tocmai pe acel loc Mihai avea s-o afle mult mai târziu:
muntele pe care-l despădureau era de fier. Urma să fie deschisă o mină nouă chiar în zilele
acelei veri. Deasupra lor bolta bubuia ca dintr-o mie de tobe, pădurea luă foc. Un vânt
puternic frângea arborii de la mijloc, prăvălindu-i peste oamenii care se nimeriseră în miezul
acelei stihii.
Fulgerele repezi loveau cu zgomote infernale, despicând pietrele chiar alături de ei.
Mihai se prăbuşi şi el la pământ, urmărind câteva clipite acest spectacol al fricii, în
care câinii schelălăiau neputincioşi, încâlcindu-şi legătorile printre picioarele gardienilor pe
care-i doborau la pământ sau îi târau speriaţi prin taiga.
Nişte zăvozi se rupseră din lese, dispărând în valea cu miros de pucioasă; dar, ca într-o
vânătoare cerească, câteva fulgere îi ajunseră din urmă, nimerindu-i în plin.
Deţinuţii, gardienii s-au aruncat cu toţii la pământ. În noroi, în apă, în frunzişul putred,
acoperindu-şi capetele cu braţele.
Mihai se aplecă şi porni să alerge către vârful muntelui, în întâmpinarea fulgerelor.
Acestea sfârâiau în iarba udă şi pălălăiau în despicături de arbori bătrâni. Pe ici-colo
flăcările dansau, ieşind din pământ, ca nişte limbi ale iadului. Aerul mirosea a ars. Cerul
fumega printre şuvoaiele de ploaie.
Mihai trecu de partea opusă a muntelui, alergând printre fulgere, către albia unui râu
umflat de spume.
Ploaia mai continuă o vreme, până urmele lui se pierdură de tot, prin alte văi, în alţi
munţi.
Era ora amiezii. Gardienii îi vor constata lipsa abia la apelul de seară.
Atunci însă Mihai Ulmu avea să fie departe.
61
Cântec de gotcan
„A iubi înseamnă a suferi, dar înseamnă a şi trăi.”
Benjamin Constant
Maria s-a trezit în zgomotul unor lovituri în perete.
Pe urmă a auzit de undeva din pinişte o bătaie de toacă de mănăstire când cheamă la
liturghie, întâi cu sunete mai rare, apoi mai dese.
− Tuc-tuc-tuc!
Aici răsună un pocnet ca de şampanie, urmând nişte şuierături de coasă ce lunecară
prin iarbă.
Era cântecul unui gotcan.
Maria a coborât din pat şi a ieşit în coridor.
Uşa de la intrare era închisă din interior cu zăvorul.
Paznicii, câteva femei înarmate, de regulă băute, stăteau în camera lor.
Închisoarea pentru gravide de la Şirokaia Poleana era păzită mai relaxat. Aici nu se
întâmplase niciodată vreo evadare. Şi-apoi până unde poate fugi o femeie care urmează să
nască de la o zi la alta sau una cu pruncul în braţe?!
Se furişă ca o umbră pe sub pereţii barăcii. Până la poartă erau câteva sute de metri.
Închisoarea nu avea câini, turnuri de pază, escortă, ci doar o cameră de gardă. Se strecură
tupilându-se pe sub geamurile luminate. Soldaţii jucau cărţi la o masă.
Poarta mai mică, prevăzută pentru personal, era încuiată. Porţile mari, pentru
camioane, aveau câteva zăvoare puse pe dinăuntru. Le trase atent ca să nu facă zgomot, întâi
pe unul, apoi pe celălalt, iar când împinse încet porţile de fier, ca să se poată strecura printre
ele, cineva de dincolo, din întuneric, o apucă de braţ.
Era Mihai.
Alergară tăcuţi, ţinându-se de mâini, ca să se îndepărteze cât mai repede de acel loc.
Era o oră de după miezul nopţii.
Luna urma să iasă mult mai târziu, iar ei trebuia să i-o ia înainte.
Degrabă ajunseră la Kolâma. Râul care curgea prin întuneric avea ceva în el din
pulsaţia pământului. El parcă le spunea celor doi cu murmurul său, atunci când izbea pietrele
sau malul de lut: iată-mă, sunt alături, fiţi cu băgare de seamă, eu stau între voi şi moarte, dar
eu vă sunt prieten, nu duşman.
După ce parcurseră, aproape alergând, mai mulţi kilometri, când luna răsări
deasupra pinilor verde ca o şopârlă, fugarii se opriră. Se sărutară cu patimă, ca doi evadaţi
dintr-o închisoare.
− M-am gândit în fiece clipă la tine, i-a zis Mihai printre sărutări.
Maria semăna cu un copil care vrea să plângă şi plânsul nu-i vine:
− Mi-a fost foarte dor de tine...
Râul clocotea în preajmă şi aerul năpădit de lumina lunii împrăştia prospeţime.
− Să mergem, a spus Mihai.
− Iar spre Alaska?!
62
− Nu, într-acolo calea e plină cu ambuscade... S-o luăm spre Ural... Să sperăm că nu
ne vor căuta în direcţia aceasta... Iar de la Ural... nici zece mii de kilometri... şi suntem la
Poiana.
− Azi-mâine, trebuie să..., a zis Maria arătând spre burta ei.
− Ştiu. De aceea am şi venit. Am făcut-o pentru copilul nostru. Am ţinut ca el să se
nască în libertate.
Mihai se gândi mult la această decizie a sa. Îşi primejduise viaţa lui şi a Mariei, dar
era foarte important pentru el, pentru ei amândoi, ca pruncul lor să se nască liber.
Un om trebuie să se nască liber. Stalinii sunt născuţi în sclavie. Ca şi Hitlerii. Această
pecete după aceea o poartă întreaga lor viaţă. Iar cel mai rău este robul care încearcă să
înrobească.
Merseră pe malul râului. Zarea prinse să se înroşească. O lumină ca un abur, care se
lăsa purtată de vânt, se ridica de dincolo de orizont. Începea o nouă zi.
Ziua lor.
− Nu ţi-e frig la picioare? o întrebă Mihai, privindu-i gleznele zdrelite de pietre şi arse
de rouă.
Maria îi surâse timid.
− Nu. Cu tine nu mi-e frig, nu mi-e foame, nu mi-e sete.
Gotcanii vesteau răsăritul soarelui.
− Tuc-tuc-tuc!
Astrul zilei ieşi mare şi rotund dintre pini. Lumina se aşternu pe frunze, pe firele de
iarbă, pe flori, pe crengi ca o pudră.
Abia acum Mihai o revăzu cu adevărat, după mai multe luni de despărţire.
Maria era toată un amestec de bucurie şi tristeţe, de nelinişte şi împăcare, de disperare
şi speranţă împlinită.
Mihai o învălui cu privirea ca pe o comoară de preţ, o simţea cu orice celulă a trupului
pe cea care-i era şi iubită, şi prietenă, şi soră, şi mamă, şi fiică, şi soţie.
− În aceste clipe va fi sunând la noi „Deşteptarea!”, zise Mihai. Kudreavţev iarăşi îşi
va ieşi din balamale când va vedea că un deţinut e lipsă.
Mihai Ulmu semăna cu un elev de liceu, care învăţase o cu totul altă temă şi acum,
ieşit la tablă, povestea un cu totul şi cu totul alt subiect.
Maria însă era dominată de alte gânduri, de alte griji, de alte sentimente:
− A alergat şi el împreună cu noi. A bătut tot timpul cu picioruşele în burta mea... arde
de nerăbdare să te cunoască... De atâtea ori i-am vorbit despre tine... În fiecare seară, în
fiecare dimineaţă, în fiecare zi... I-am spus tot ce ştiu despre tine, i-am povestit toate lecţiile
tale, i te-am descris cum arăţi, i-am vorbit că eşti tăticul cel mai minunat din lume, că vom fi
familia cea mai fericită de pe pământ...
Mihai a îngenuncheat în faţa Mariei, a cuprins-o de mijloc şi şi-a lipit plin de emoţie
urechea de burta ei:
− Salut, piciule!... Să facem cunoştinţă... Eu sunt tăticul tău... De-ai şti cât de mult te
aştept... Îţi promit că am să fiu alături de tine... Că nu ne vom despărţi niciodată... Că te voi
iubi cel mai mult... Pe tine şi pe mămica ta... Vom trăi la Poiana într-o casă mare, cu grădină
şi curte largă... Am să te-nvăţ cuvintele şi înțelesurile lor... Am să te învăţ să înoţi şi să joci
fotbal... Vom umbla împreună la şcoală... Vom călători pe Răut şi prin codrii noştri... Mi-i
dor de tine, copilul meu... copilul nostru... Prin tine neamul moşilor şi strămoșilor noştri va
continua... Prin tine şi prin copiii tăi noi vom dăinui mai departe peste veacuri...
− Maria, strigă dintr-odată Mihai. El m-a salutat... El m-a recunoscut... A bătut cu
pumnişorii în timpanul meu...
63
Entuziasmul lui Mihai nu avea margini...
− Mihai, cât mi-e de bine când suntem împreună.
− Vom fi fericiţi, crede-mă. Vom ieşi din acest infern. Trebuie să existe o gaură prin
care să evadăm. Ne vom ascunde într-un sat de codru cu multă verdeaţă, cu un râu răcoros
care-l străbate, vom avea mulţi copii şi vom fi fericiţi.
− Văd lumea de care-mi vorbeşti, Mihai. E atât de frumoasă.
Se opriră să se odihnească lângă buza unui izvor.
Alături, munţii se înălțau către cer, măreţi şi zvelţi, parcă abia creaţi.
– Acolo sus creşte floarea Edidaran, care se transformă, cu tot cu tulpină, rădăcină şi floare,
în bule de aer, dispărând ca un abur, atunci când o atingi...
Maria îl urmărea fascinată. Ca la lecţiile lui. Nu se sătura să-l admire, să-l asculte, să-l
privească.
− Când băiatul nostru va creşte mare, aş vrea să revenim împreună în aceste locuri
unde eu am fost fiinţa cea mai fericită de pe pământ...
Abia acum, se pare, Mihai înţelese că a atrage după tine, în iad sau într-o mare
nenorocire care-i numai a ta, o fiinţă care te iubeşte şi care nu se gândeşte la moarte pentru că
se gândeşte la tine înseamnă a fi iubit cum nimeni nu te-a iubit vreodată şi nimeni nu te va
mai iubi vreodată.
Acest gând îl făcu să se simtă mai degrabă disperat decât flatat.
Numai un om care iubeşte cu adevărat e capabil de acea jertfire de sine care de multe
ori nu ţine de raţiune şi nu cunoaşte limite.
Această iubire, cât cerul şi pământul, cât viaţa şi moartea, părea pregătită să suporte
dureri şi lipsuri, suferinţe şi umiliri, ca şi cum de ea depinde însăşi existenţa vieţii pe pământ,
ca şi cum ea urma să salveze întreaga omenire.
− Maria..., rosti Ulmu.
− Da, Mihai...
− Eşti o sfântă...
Zice şi parcă şi zări o lumină aurie, asemănătoare cu cele care înconjoară capetele
personajelor din icoanele străbune. Îşi plimbă apoi mâna prin părul ei mătăsos, de parcă voia
să-i îndrepte aura. I se părea că i-o vede, că i-o simte, că i-o atinge cu degetele lui.
Maria zâmbi, învăluindu-l cu o căldură emanată de toată fiinţa ei.
Dar după o pauză Mihai rectifică:
− Nu! Tu eşti mai mult decât o sfântă: eşti femeie.
A spus asta cu convingere, pentru că numai o femeie ar fi putut fi capabilă de un atare
sacrificiu, dar – nu pentru Cel de Sus, care i-ar fi dăruit în schimb viaţă veşnică, ci pentru un
muritor, cu slăbiciunile şi calităţile lui, care nu putea să-i dăruiască nimic altceva decât
dragostea sa de om.
64
Naşterea
„A trăi înseamnă a te naşte neîncetat”
Antoine de Saint-Exupèry
Mergeau la întâmplare prin taiga. Pe zări se profilau munţi, a căror zăpadă nu se
topeşte nici vara.
De astă dată înaintau mai mult pe albii de râuri.
Câteva zile, ca şi cum şi-ar fi reamintit de clipele verii trecute, merseră, ţinându-se de
mână, către părţile de asfinţit. Doar că de astă dată o făceau fără a se grăbi, ca şi cum ar fi ieşit
la o plimbare.
Nu se săturau să-şi vorbească.
Aveau încă atâtea să-şi spună unul altuia.
− Crezi în destin?! îl întrebă la un moment dat Maria.
− Cred în multe. Şi numai în destin nu: cred în miracole. Doar acestea m-au însoţit de
la un timp.
− Dar eu cred. Înainte de a te cunoaşte, am visat aceste locuri. Şi creasta muntelui de
colo, care, uite-o!, parcă ar fi un zid rămas dintr-o biserică dărâmată... Şi aceşti mesteceni ce
tremură în vânt... Şi izvorul acela. Pe toate le-am mai văzut... Şi pe noi ţinându-ne de mâini...
Şi atunci Mihai a întrezărit, vag, sau şi-a imaginat că şi subconştientul său conţine
aceste reflectări, cu muntele lung ca un perete de biserică, cu mestecenii de lângă râu, cu
izvorul şi cu... Maria însărcinată, ţinându-se de braţul lui.
Avuseseră aceleaşi vise mai înainte de a se fi întâlnit. Aceleaşi gânduri trecuseră de la
unul la celălalt, fără să se cunoască. Aceleaşi cărţi li se deschiseseră, simultan, în faţă, ca într-
o conspiraţie divină. Şi toate se întâmplară acum un an sau acum zece mii de ani. Parcă nu
trăiau acele clipe, ci le retrăiau.
Era ca şi cum adevărul despre unul dintre ei se afla în sufletul şi inima, în destinul şi
viaţa celuilalt şi viceversa.
− Totul e posibil.
Deşi zâmbetul nu-i părăsea buzele, Maria arăta tot mai obosită.
− Cred că ar trebui să ne oprim, a zis ea la un moment dat.
Chiar lângă o stâncă rotunjită la vârf, care semăna cu o cuşmă pusă într-un par, Mihai
zări apa fumegândă a unei cascade.
Bărbatul cercetă cu privirile defileul care pornea din acel loc.
„Vom face popas: îl vom aştepta aici pe copilul nostru”, hotărî Mihai.
65
Rupse mai multe crengi de brad şi de mesteacăn, culese braţe de ierburi cu tot cu flori,
ca şi în ziua când făcu patul nunţii lor, şi le aşternu lângă stâncă.
Apoi o ajută pe Maria să se aşeze pe salteaua de flori sălbatice, străduindu-se s-o
îmbărbăteze.
Aprinse un foc din crengi şi frunze uscate. Era ceaţă cum e totdeauna la începutul lunii
mai în Siberia şi şuviţele de fum se amestecau cu smocurile de negură de pe râu.
Curând începură chinurile facerii şi Mihai se miră de tăria acestei fiinţe plăpânde,
care-şi înăbuşea durerile neomeneşti privind la el cu un zâmbet sfios, parcă şi-ar fi cerut
mereu scuze pentru faptul că nu e suficient de puternică.
La un moment dat ea simţi cum îşi pierde cunoştinţa. Împrejurimile se învârtejeau în
ochii ei, toate începură să plutească odată cu ea: pietrele, pinii, focul din preajmă...
Mihai îşi scufundă căuşul palmelor în spumele cascadei subţiri şi-l umplu cu apă
limpede şi rece, se apropie şi-i clăti faţa fierbinte: parcă ar fi turnat-o pe nişte cărbuni încinşi.
− Ajută-mă, Mihai, îngână ea ca de dincolo de viaţă şi de moarte, apucându-l strâns de
braţ.
− Sunt aici. Încă un pic. Rezistă. Totul va fi bine. Sunt cu tine, iubito!
Umilită de durere, Maria făcea eforturi crâncene ca să nu se rostogolească în neantul
care o asalta din toate părţile şi să înăbuşe în ea puterea strigătului pe care-l purta în sine de
când se născuse femeie pe pământ, dar ea nu mai reuşi, şi atunci, dintr-odată, peste taigaua
înrourată se revărsă un ţipăt scurt, neomenesc, ca de pasăre lovită de săgeată.
− Ooof!
Imediat îşi muşcă buzele până la sânge, îşi înfipse degetele înfrigurate în aşternutul de
frunze şi crengi, frământându-le cu spaimă şi disperare.
În acelaşi timp se auzi un plânset de copil.
Mihai mai mult prinse din zbor un corp lunecos, un ghemuleţ viu, şi-n clipa în care-l
simţi în palme, un curent ciudat îl furnică din creştet şi până în călcâie. Era un sentiment
ciudat de bucurie, de frică, de mândrie, de durere, de însufleţire, de deznădejde şi de fericire
amestecate laolaltă.
Reteză ombilicul cu dinţii, precum ştia că procedează țărăncile din Basarabia lui
atunci când nasc singure în câmp, făcu câţiva paşi cu pruncul în braţe către şuviţele cascadei
care cădeau de sus, parcă din cer, şi-l scufundă, ca pentru botez, în şuvoiul rece şi limpede ca
lacrima, aşa cum mai aflase că fac oamenii unor popoare din Siberia, ca să-şi călească pentru
o viaţă nou-născuţii. Apoi îi ridică trupuşorul curat cu ambele lui mâini sus deasupra capului
şi strigă nereţinut, cu o bucurie descătuşată, către toate cele patru zări:
− Liber! Liber! Te-ai născut liber!
Taigaua întreagă, cu arborii şi ierburile, cu pietrele şi izvoarele, cu văile şi fiarele ei, se
înfioră de vocea lui, ecoul purtând-o până departe către Pacific.
− Liber!
L-a învelit apoi strâns în toate cârpele pe care le avea îmbrăcate pe el şi pe care avu
grijă să le spele în ajun, şi-l aşeză pe pieptul Mariei.
− Maria, Maria! nu înceta el să se bucure. E băiatul nostru!
Eliberată de chinurile infernale care-i zdruncinară fiinţa, chipul de icoană al Mariei,
chiar dacă mai păstra pecetea suferinţei prin care trecuse, radia lumină şi măreţie.
− Maria, vreau să te rog ...
− Spune, Mihai.
− ...să fii de acord ca pe fiul nostru să-l cheme Mircea. E numele tatălui meu. Iar în
neamul nostru există o tradiţie, ca numele să treacă, precum o ştafetă, de la bunic la nepot...
66
− Mircea... Mircea, repetă ea, ca şi cum ar fi dorit să verifice cum sună. E un nume
care seamănă cu el.
Apoi îi surâse, plină de recunoştinţă:
− Mă temeam să mor şi să nu-mi pot împlini menirea.
− Care menire?!
− Aceea de a-ţi naşte un copil.
Îşi învinse durerea şi continuă:
− M-am tot gândit de mică la acel unic bărbat al existenţei mele, pe care să-l iubesc
cel mai mult şi căruia să-i dăruiesc, ca pe o ofrandă, toată viaţa mea. Să împart cu el: bucuriile
şi durerile, speranţele şi frământările. Să-l petrec la muncă şi să-l aştept. Să gătesc, să cos, să
spăl, să fac curat, să-i aştern patul. Dar – mai întâi şi înainte de toate acestea – să-i nasc
prunci. Care să semene cu el şi cu mine. Şi, iată, visul vieţii mele s-a împlinit.
În creierul lui Mihai Ulmu se înfiripară mai multe cuvinte de recunoştinţă, dar
niciunul dintre ele nu îndrăzni să se facă auzit.
Îi sărută fruntea fierbinte, parcă sărută o flacără.
Mircea, pruncul lor, scânci uşor prin somn.
Mugurul sânilor femeii prinse să picure lapte undeva sub hainele groase şi, când ea îl
scoase la lumină, buzele oarbe ale sugarului îl găsiră imediat. Mihai îi admira – „Madona şi
Pruncul” ca pogorâţi din pânzele lui Caravaggio –, iar inima îi creştea în piept de cea mai
mare bucurie de care avusese parte până atunci.
Îşi moşise propriul copil.
Era ca o afirmare a miracolului vieţii ce triumfă.
„Oamenii nu vor reuşi de tot să se extermine, cât oameni se vor mai naşte încă pe
pământ...”, se gândi Mihai Ulmu, în timp ce reaprindea focul din preajmă, aruncând în el
vreascuri.
Asculta cum trosnesc crengile în foc, împrăştiind în jur mănunchiuri de scântei, care
se topeau în iarbă.
Un fum sacru se încâlci în ceaţa care plutea peste râu.
Maria şi pruncul adormiră, obosiţi, lângă foc.
Mihai îi veghea, fericit. De câteva ore, de când are un urmaş, e ca şi cum Dumnezeu i-
ar mai fi pus la dispoziţie încă o viaţă. E ca şi cum la timpul său, trăit şi netrăit, s-a mai
adăugat un alt timp, suficient, pe care-l va trăi prin altcineva. Mihai Ulmu simţi atunci că prin
copilul său şi prin copiii copilului său, şi prin copiii copiilor copiilor copiilor copiilor săi – el
va trăi veşnic.
La un moment dat observă că Mircea – urma să se obişnuiască cu acest nume! –
zâmbeşte prin vis. Ce i se arată oare?! Poate-şi vede viitorul?! Poate trecutul?!
Se ridică şi îi înveli, pe Maria şi pruncuţul adormit la pieptul ei.
„Merită să-ţi trăieşti viaţa pentru o clipă ca asta”, se gândi el.
Auzi cum crengile brazilor uriaşi prinseră din nou să se lovească una de cealaltă, semn
că pornise iarăşi să bată vântul dinspre Ocean.
Privind ca acaparat de o vrajă în focul cu flacără tot mai înaltă, rosti încet, adresându-
se parcă mai mult jăraticului cuprins de văpaie:
− E copilul nostru, Maria. E pruncul meu şi al tău. El s-a născut liber. E om liber,
născut dintr-o mamă liberă şi un tată liber.
***
67
Nu-mi amintesc acea zi, dar aceasta – cu lumina, aerul şi freamătul ei – a rămas
întipărită pentru totdeauna în fiinţa mea, în felul meu de a fi, de a simţi şi de a trăi viaţa, cea
care i se dăruieşte fiecăruia dintre noi, ca pe cel mai minunat şi irepetabil cadou.
Captivi
„Omul liber poate fi prizonier, dar nu sclav.”
Jacques Amyot
Se făcu dimineaţă. Maria şi Mircea mai dormeau. Mihai veghea în preajmă. Dintr-
odată Maria tresări. Munţii şi taigaua se învârtiră cu ea odată, şi cerul se prăbuşi ca o pasăre
rănită peste pinii bătrâni.
„Mihai!”, şopti Maria alarmată.
„Ce e, iubito?”
„Vin!”
„Cine?”
„După noi.”
„Ţi se pare. Nu e nimeni.”
Mihai îşi ciuli urechile. Liniştea era desăvârşită. Se auzea numai gâlgâiala aerului,
pătrunzând printre munţi în defileuri. Şi vântul care clătina abia-abia vârfurile arborilor de pe
culmi.
„Să mergem de aici!”, a zis Maria. „Să plecăm. Chiar acum...”
Dar înainte de a-şi încheia fraza, chiar în faţa lor apărură câinii. Maria nici nu avu
timp să ţipe.
Când potăile se aruncară ca din praştie peste locul în care se afla copilul lor, iar un
dulău pieptos se prăvăli de sus, precum un mal greu, peste Mihai, întru a-l răsturna la pământ,
acesta se răsuci în cădere şi acoperi cu pieptul său, cu mâinile sale, cu respiraţia sa – ca pe o
avere de preţ – puiul de om de alături. Era copilul lui, copilul Mariei, copilul lor.
Colţii zăvozilor îi sfârtecară pe dată pufoaica, împrăştiindu-i vata prin toată poiana, îi
rupseră pantalonii, zeghea, traseră de bocancii groşi să-l descalţe, înfigându-i-se adânc în
68
carne, sfâşiindu-i-o fără milă, până ieşiră, ca nişte lupi din hăţişuri, şi soldaţii, şi-i domoliră cu
câteva focuri de armă.
Cu un schelălăit poznaş, javrele se dădură imediat la o parte.
Le fumega blana, se vede că alergaseră mult. Limbile le atârnau până la pământ. Dar
privirile lor erau vesele.
Erau dulăi puternici care doborau dintr-un salt oamenii vânaţi, tăvălindu-i prin noroi
sau zăpadă, ca să-şi distreze stăpânii.
Ţinute în zgărzi, potăile erau mai domolite, slobozite însă, ele înnebuneau.
Când soldaţii se apropiară, gradatul cu voce spartă, vechiul lor cunoscut, văzându-l pe
Ulmu cu un copil în braţe, exclamă:
− Ia uitaţi-vă, fraţilor! Data trecută îl căutam pe unul şi am dat de doi, acum căutam
doi şi am dat de trei.
− Kudreavţev se va minuna la sigur! a mai adăugat, visător, un altul. Şi poate, ne va
suplimenta cina şi de astă dată cu o porţie de terci cu carne!
69
Tatuaje
„Suferinţa nu este răul.”
Ioan Gură de Aur
Tatuajul era o practică obişnuită între deţinuţi.
Tatuaje îşi făceau şi bărbaţii, şi femeile.
Credeau că simbolurile suprapuse pe anumite părţi ale corpului le aduc noroc.
Popoarele din Siberia le făceau împotriva vrăjilor şi ca mijloc de apărare contra
bolilor.
Deţinuţii însă le foloseau mai mult contra uitării.
Cei mai mulţi îşi scriau ostentativ numele, mai ales pe dosul palmei, pe braţ, pe umăr,
să se vadă că nu şi l-au pierdut de tot. „Pictorii” de carne vie aveau mult de lucru.
Pentru o ţigară ori o lingură de terci executau orice moft.
Tatuajele erau făcute la comandă: dragoni stilizaţi aplicaţi într-un anume fel, încât zici
că zboară atunci când mişti braţul sau umărul pe care a fost localizat, lupi cu botul însângerat,
scene istorice pictate pe tot corpul, perversul diavol tasmanian aplicat, de regulă, în zone
intime, strofe de poezii, adrese, nume, tot ce doreşti.
Temnicerii închideau ochii la această „îndeletnicire huliganică” a deţinuţilor, pentru că
se întâmplaseră cazuri când pe unii dintre cei care coborâseră în mine şi fură striviţi de
prăbuşiri de subterane, de multe ori, să-i poată recunoaşte doar după tatuaje.
Fiecare baracă avea „pictorul” ei de carne vie, gata să înveşnicească pe oricine.
Cum găseau ace şi cerneală, numai ei ştiau.
Cernelurile erau făcute din cărbune, funingine şi fierturi din rădăcini de copac.
Ele erau introduse sub piele cu ajutorul unor ace sau cu vârful ascuţit al unui os de
peşte.
„Pictoriţa” din baraca mămicilor de la Şirokaia Poleana, Liuba Krig, o infractoare care
născuse şi ea de curând, a întrebat-o într-o zi pe Maria:
− Tu nu vrei să te pictez?
− Pentru ce?
− Atunci când Olga Naghina a ars aproape toată, împinsă sau căzută întâmplător în
cuptorul de minereuri, a fost recunoscută după numele pe care i-l tatuasem eu pe mână. Când
soldaţii din escortă au găsit în taiga o bucată de cadavru, mâncat de lupi, după însemnul făcut
de mine s-a constatat că aparţinuse Tanei Vetrova din baraca 7.
− E dureros? se interesă Maria.
− Nu. Dacă masezi bine pielea, nici nu simţi.
− Bine. O să mă gândesc.
Din acea clipă Maria a început să mediteze la acel joc de-a nemurirea.
Într-o zi s-a apropiat de Liuba şi a rugat-o:
− Împrumută-mi ustensilele tale şi tuşul pentru o seară.
− Cu ce mă vei plăti?
70
− Cu lacrimi. Numai ele mi-au mai rămas.
Ea zâmbi şi i le cedă.
− Tuşul e preparat din coajă de cedru fulgerat şi acul e nou.
În curând Mircea urma să împlinească doi ani. Asta însemna că se vor despărţi pentru
totdeauna. Când o vedea, alerga spre ea şi-i cuprindea picioarele. Maria îl săruta, îl alinta, îi
vorbea. Semăna cu Mihai, dar şi cu ea, dar şi cu părinţii ei, dar şi cu consătenii ei, pentru că
oamenii împrumută, de regulă, trăsăturile celor pe care i-au iubit mai înainte de a-i cunoaşte şi
pe care i-au aşteptat să se nască.
În acea seară Maria l-a luat pe Mircea în braţe, l-a mângâiat, l-a aruncat de mai multe
ori în sus către tavan, făcându-l să râdă, apoi i-a desfăcut mâneca şi i-a frecţionat îndelung
până la durere locul dintre încheietură şi cot de pe mânuţa stângă.
În capătul coridorului se afla o cameră de baie folosită deopotrivă de infirmiere şi
deţinutele-mămici, în care acestora din urmă li se permitea să-şi ducă şi copiii.
Maria pătrunse în cămăruţa friguroasă, trase zăvorul după ea, îşi aşternu pufoaica pe
duşumeaua de ciment, iar pe pufoaică îşi aşeză băieţelul.
Când înfipse acul abia-abia, Mircea tresări şi începu să plângă. Maria plângea şi ea.
Dar nu se opri din lucrul ei. Cerneala de pe braţ îl sperie pe copil şi el prinse să smiorcăie şi
mai tare. Dar când infirmierele începură să bată alarmate cu pumnii în uşă şi să strige:
„Deschide, Răzeşu!”, copilul tăcu. El îşi învinse suferinţa şi cu ochii bulbucaţi de lacrimi
urmărea ce face mama lui, ascultând atent vocile de după uşă. Ea, femeia care are cea mai
mare grijă de el, nu-i putea face vreun rău, cum i-ar fi putut ea face rău?!
Copilul şi-a ţinut buzişoarele lipite strâns, până pe braţul lui a apărut un nume, pe care
îl va descifra mult mai târziu: M i r c e a, când, rememorându-şi ca prin ceaţă una dintre
primele amintiri ale vieţii sale, va realiza că răul şi durerea nu totdeauna sunt lucruri identice.
După ce mămica lui i-a încheiat mâneca şi a tras zăvorul, peste ei au dat buzna nişte
femei speriate.
− Ce faci aici, Răzeşu?! Am crezut că ai de gând să-l omori, înainte de a vă despărţi.
Am avut şi cazuri din astea.
Maria îl ţinea strâns la piept, ca pe cea mai scumpă comoară a vieţii sale.
− Puiul mamei, iartă-mă! a şoptit ea, cuprinzând trupul lui micuţ, care se resemnase şi
în care auzea cum viaţa palpită, cu flacără sporită.
A doua zi copilul împlini doi ani şi Maria, cu toate protestele, ţipetele, strigătele ei
disperate, a fost întoarsă înapoi în lagărul de femei, iar băiatul – trimis la Colonia-Creşă Nr. 3,
situată la o distanţă de circa zece kilometri de „Zarianka-6”.
Acea zi a fost cea mai tristă din toată viaţa ei.
71
II. Ţigările lui Dumnezeu
„Ava Paesius îşi ducea viaţa retras într-un pustiu nemărginit. Venind la
el Ava Ioan, superiorul unei mari mănăstiri cu mulţi monahi, l-a cercetat ca
pe un vechi frate, cum şi-a petrecut toţi aceşti patruzeci de ani, de când,
despărţiţi de lume, n-a mai fost tulburat de niciun frate în pustiu.
− Soarele, a răspuns el, nu m-a văzut niciodată mâncând.
− Şi nici pe mine mâniat, a replicat celălalt.”
Sfântul Ioan Casian
Înainte de Zarianka părintele Ioan Florenski fu repartizat la Ciornâi Potok, lagărul
pentru criminali de drept comun de lângă Obi.
Preotul nimeri în ţarcul fiarelor: asasini, violatori, cuţitari, hoţi, complotişti,
delincvenţi, contrabandişti, escroci, trişori, paricizi, psihopaţi, pungaşi, canibali.
Când a fost împins în baracă, un tip care arăta ca un camion, i-a zis:
− Popo, tu vei dormi lângă hârdău.
Baraca, iar în ea erau peste o sută de deţinuţi, tăcută ca un cimitir, se prefăcu că nu
aude.
Pricepu că el e starostele şi nu avea niciun rost să nu i se supună. Acesta era, cum avea
să afle mai târziu, Grişa Piterski, celebrul hoţ în lege şi asasin notoriu. El avea o cabină
separată din scânduri în capătul barăcii.
Abia îşi puse bocceaua pe patul cel mai de jos dintr-un corp de patru priciuri, că
„mahărul” se apropie de el şi îi spuse:
− Am o propunere: să facem schimb de ţoale. Ce zici?
Şi-i dezbrăcă aproape cu sila rasa de preot încă bună, pe care Grişa o îmbrăcă în
rumoarea veselă a celorlalţi.
− Să-mi spuneţi „sfinţia voastră”, se adresă el înveselit camarazilor săi, coborând mâna
peste creştetele unora dintre ciracii din preajmă, ca să-i „binecuvânteze”.
Într-o după-amiază de duminică, deţinuţii se plictiseau. Grişa Piterski s-a apropiat de preot
şi i-a zis oţărât:
− Popo, stai şi molfăi cu ochii închişi toată ziua, semn că te rogi în draci. Văd că vrei
să ajungi în rai fără noi. Şi m-am gândit: n-ai putea să-l rogi pe Dumnezeul acesta al tău să ne
trimită nişte ţigări, că noi murim dacă nu fumăm. N-am tras fum în mine de patru luni de zile.
Iar aista, Dumnezeu, cum îi zici, ne lasă să murim.
Părintele Ioan ştia şi el: râul Obi era îngheţat şi de mai multe luni de zile nici un vapor
nu ajunsese până la ei. Pe cel cu ţigări îl surprinse iarna pe drum.
− Roagă-te pentru ce ţi-am spus, insistă barosanul. Nu fi egoist şi te ruga doar pentru
tine, pentru ca să-ţi pregătească Dumnezeu un loc în rai, care, vezi, să nu mai fie lângă
hârdău ca aici.
Părintele Ioan le propuse pe un ton calm, ca la Bezbojenka:
− Să ne rugăm cu toţii...
− Nu! Fă-o fără noi, i-a spus Grişa, şi se îndreptă către cabina sa din fundul barăcii.
Clericul se aşeză în genunchi şi începu să se roage:
72
− Sunt mic, Doamne, şi păcătos. N-am îndrăznit niciodată se te rog ceva pentru mine,
nevrednicul. Doamne, trimite-le nefericiţilor acestora ţigările „Belomor-kanal”, ca să nu se
creadă uitaţi de tine. Doamne, îndrăznesc să cred că aceşti năpăstuiţi, trăgând în piept fumul
de ţigară, îşi vor aminti de tine. Ştiu că vina mea e de neiertat, pentru că fumatul e un păcat,
iar eu te rog să-i ajuţi pe aceşti oameni să păcătuiască. Dar chinul lor este fără margini şi
numai tu poţi să mai scazi din el...
Se rugă neîntrerupt vreo 4-5 ore, nu departe de hârdău, în genunchi ca la biserică. Dar
în curând şmecherii uitară de el, fiecare căutându-şi de ale sale. Într-un târziu, Grişa Piterski
ieşi din cabină, veni lângă el şi-l scuipă cu dispreţ. A fost ca un semnal. Caracuda a sărit de pe
paturile de scânduri şi a procedat la fel. El nu le acordă nicio atenţie, se ştergea de flegme şi se
ruga mai departe. Asta-l enervă şi mai mult pe Piterski, care se mai apropie o dată şi-l lovi cu
pumnul peste ceafă.
− Paraziţi ce sunteţi! Amăgiţi poporul.
Imediat tăbărâră asupra lui şi alţi pezevenchi, lovindu-l cu pumnii şi picioarele ca la
fasole. El căzu la pământ, în timp ce se mai ruga pentru ei:
− Doamne, ajută-i pe aceşti nefericiţi. Trimite-le ţigări...
Dar Dumnezeu nu avea ţigări. Şi loviturile nu conteneau. Doar că acum erau ceva mai
vesele.
Apoi îl lăsară zăcând într-o baltă de sânge.
După aproximativ o oră, când uitară de mult de preot, întemniţaţii au auzit trăgându-se
zăvorul exterior şi uşa grea de fier deschizându-se larg. Şi vocea unui caraliu, care-i anunţă:
− Bucuraţi-vă, derbedeilor! S-a dezgheţat Obiul şi vaporul cu ţigări a ajuns, în sfârşit,
şi la voi...
Şi a pus un sac de ţigări – porţia lor pe ultimele patru luni – lângă uşă...
Deţinuţii s-au repezit ca animalele, hămesiţi să tragă în piept un fum de ţigară, aproape
devorând sacul.
La un moment dat, o voce ca un muget cutremură baraca. Era Grişa Piterski:
− Opriţi! Nimeni nu se atinge de ţigări. Pune-le la loc! îi dădu el unuia dintre
camarazii săi peste mână.
Şi după ce fumătorii au adus supuşi pachetele cu ţigări, aruncându-le înapoi în sac,
aşteptând ca Grişa să le împartă ca de obicei, hoţul în lege le zise:
− Ţigările acestea nu sunt ale noastre. Aceste ţigări sunt ale lui.
Şi arătă spre ghemotocul de carne şi sânge care zăcea lângă hârdău.
− El le-a cerut. Lui i s-au dat. El să le împartă. El să ne dea, dacă va mai voi.
Mahărul a ridicat sacul cu ţigări şi l-a aşezat lângă preot. Apoi s-a dezbrăcat şi de rasă:
− Dă-mi zdrenţele mele, părinte! Am omorât la viaţa mea patru indivizi: un activist de
partid care mă înjurase de mamă, un miliţian care trăsese în mine şi nu mă nimerise, un hoţ
care a prădat un orfelinat din Tobolsk şi un ţârcovnic care vindea icoane scoase dintr-o
mănăstire, şi de la nimeni nu mi-am cerut iertare. Acum vreau să te rog să mă ierţi, popo!
A zis şi s-a aşezat în genunchi, adăugând în şoaptă:
− Aş vrea să te rog să ne dai câte o ţigară. Din ale tale. Că-s ale tale. Că n-am fumat de
patru luni de zile, şi noi murim dacă nu fumăm.
Părintele Ioan s-a ridicat cu greu în picioare, şi-a şters faţa de sânge, a făcut semnul
crucii deasupra sacului cu putoare şi a îngânat cu greu:
− Domnului să-i mulţumim. El s-a milostivit de noi.
Şi încet a împins sacul către Piterski. Acela a zis:
73
− Atenţie, e porţia noastră pentru ultimele patru luni de zile. Fiecare să se apropie şi
să-şi ia ceea ce i se cuvine.
Niciodată părintele Ioan nu s-a simţit mai bogat. Cel de Sus îi trimisese acest sac de
ţigări ca un semn că nu l-a părăsit. Când deţinuţii prinseră să-şi aprindă ţigările, fumul ieşea
prin crăpăturile de la uşi şi pe geamuri înălţându-se drept spre cer, ca un fum de jertfă.
Apoi la ora cinei au fost duşi în sala de mese: la coaja lor de pâine cleioasă şi la apa
chioară numită ciorbă.
Părintele Ioan se aplecă deasupra gamelei sale: se auzea cum de durerea fizică ce nu-i
trecuse încă lacrimile îi picurau – pic! pic! – în lichidul acela leşios.
Aici răsună iar vocea lui Piterski:
− Hei, popo! Fă-ţi datoria: blagosloveşte-ne haleala.
Abia atunci părintele Ioan observă că nimeni nu se atinsese de mâncare: toţi aşteptau
rugăciunea lui.
S-a ridicat greoi în picioare:
− Doamne, blagosloveşte mâncarea şi băutura robilor tăi...
Deşi durerea îi chinuia toată fiinţa, o bucurie tăinuită îl învălui.
Imediat toţi acei delincvenţi se aruncară să-şi soarbă apa chioară din gamele.
Acele animale veşnic flămânde aveau să recunoască mai apoi că a fost pentru prima
dată, de când se aflau în lagăr, când se ridicară de la mese sătui, deşi fuseseră serviţi cu
aceeaşi hrană de fiecare zi.
III. Spovedania părintelui Ioan
„Mi-i dor de Tine, Doamne, ca de-o fată!”
Vasile Voiculescu
Într-o noapte lungă de iarnă polară părintele Ioan, care zăcea de mai multe luni
nemişcat în patul său, i-a chemat pe tovarăşii lui de baracă să se dea mai aproape, zicându-le:
− Fraţilor, vreau să mă spovedesc. Am o taină, pe care nu vreau s-o iau cu mine în
mormânt. Şi pentru că nu este aici duhovnic şi n-am altcuiva cui o spune, rogu-vă, ascultaţi-o
şi, dacă veţi putea să mă iertaţi pentru păcatul pe care-l port, iertaţi-mă, că simt că ceasul meu
e aproape. Iar dacă nu – să rămân păcătos şi treclet şi pe lumea cealaltă.
Încet baraca se îngrămădi în jurul lui.
Preotul surâse blând, pentru prima dată de când se afla printre ei fu văzut schiţând un
zâmbet.
− Închisoarea mi-a amintit că sunt şi eu om, şi-s atotputernic, începu el. Căci am fost
deseori scuipat şi înjosit, dar sufletul nu mi l-a putut nimeni birui. Şi dacă nu era temniţa, nu
ştiu de ce cred că Domnul nu m-ar fi recunoscut. De aceea am zis de zeci de ori pe zi:
blagoslovită să fii tu, închisoare! Aici m-am convins că zadarnic clădeşti binele lumesc dacă
el nu trece prin rugăciune şi renunţare...
74
− Lasă-te întrebat, părinte, a zis Mendelstam. Ce ai pe suflet şi ai vrea să laşi aici pe
pământ, ca să nu te tragă povara păcatului înapoi când sufletul îţi va zbura către ceruri?!
− Am refuzat să-l aduc pe Antihrist în biserică, dar nu pentru asta m-a pedepsit
Dumnezeu, ci pentru că am fost călcătorul poruncii a zecea. Iar omul de aceea e om, că n-are
putere de a se birui pe sine.
Se ridică în capul oaselor ca să-i cuprindă cu privirea pe toţi şi continuă.
− Eu, fraţilor, la viaţa mea am iubit pe cineva pe care l-am urât de moarte. Eram preot
tânăr la o mănăstire din munţi. La slujbe venea şi lume din satele din împrejurimi. Odată, la o
liturghie am văzut o tânără care stătea postată sfidător înaintea tuturor chiar în faţa mea. Şi se
uita numai în ochii mei. Şi aşa câteva duminici la rând, până am început să mă bâlbâi pe
evangheliile din care citeam. O chema Efrema. Eram rănit de frumuseţea ei. Şi zgândărit am
fost până-n inimă de ochii ei prăpăstioşi. Şi le-am spus într-o zi ortacilor de asceză că m-am
îmbolnăvit şi l-am rugat pe alt frate să mă înlocuiască. Dar eram chiar bolnav: nu aveam poftă
de mâncare, mă uscam pe picioare, aveam insomnii, oftam din senin şi nu ştiam ce boală e
asta. Şi pe la mijlocul liturghiei cel care ne trimite ispitele m-a ridicat din pat, îndemnându-mă
să mă duc la biserică, să văd dacă e la locul ei. Şi am văzut-o stând între credincioşi şi
căutându-mă cu ochii. Şi atunci, ca să-l birui pe diavolul din mine, căci eu, în loc să
chibzuiesc la Domnul, mă prindeam în faţa icoanelor gândindu-mă la acea Efrema, m-am
cerut la stareţ să mă trimită la un loc de rugăciune din alţi munţi.
Am plecat la un mitoc, unde am trăit ca o fiară sălbatică. Nu mâncam decât anaforă şi
nu beam decât zăpada pe care o topeam cu buzele. Şi mă închinam fierbinte, zi şi noapte.
Şi odată, pe când mă rugam Celui de Sus să mă ajute ca să mă înfrâng pe mine,
Efrema a ajuns cu un frate până acolo la sihăstrie. Îl minţise că e sora mea, şi-acela, om naiv,
îi spusese unde mă aflu.
Când am văzut-o, mă speriasem grozav. Semănam cu un om electrocutat, care nu-şi
poate dezlipi mâna de pe sârma ucigaşă.
Când fratele a intrat să se închine la icoanele din schit, rămasă numai cu mine, ea mi-a
spus:
− Părinte Ioan, vreau să te rog să mă spovedeşti.
Şi când i-am pus epitrahilul pe cap, ea a început să plângă sub el fără să se mai poată
ogoi:
− Ce să fac, părinte, că te iubesc?! Nu pot dormi, nu pot mânca, nu am pace, de când
te-am văzut, mă gândesc numai la sfinţia ta...
Atunci i-am scos epitrahilul de pe creştet, m-am aşezat în genunchi în faţa ei şi am
bătut metanii, ca în faţa unei icoane, şi i-am zis cu lacrimi în ochi:
− Efrema. Ai milă de mine. Nu mă ucide. Eu i-am juruit viaţa mea Domnului şi pe tine
nu te pot iubi decât ca pe o soră întru Domnul nostru Iisus Hristos. Lasă-mă, sufletul şi aşa
îmi este tulbure ca o apă în care s-au revărsat viiturile. Du-te în drumul tău. Eşti tânără şi
frumoasă. Găseşte-ţi pe altcineva pe care să-l iubeşti ca pe bărbatul tău... Te implor să nu mă
nenoroceşti...
Astea i-am zis şi încă altele pe care nu le mai ţin minte. Şi am prins amândoi să bocim,
iar când a ieşit fratele din metoc ne-a găsit pe amândoi îngenuncheaţi în zăpadă, cuprinşi ca
doi fraţi care nu s-au văzut de-un secol şi plângând neogoiţi, cu lacrimile unuia amestecate cu
ale celuilalt...
Pe urmă Efrema mi-a sărutat mâna, de-am simţit-o ca arsă în acel loc mai multe zile,
şi a plecat.
Şi din acel moment a început iadul meu.
Deschideam ceaslovul şi vedeam ochii ei.
Citeam vieţile sfinţilor gândindu-mă la Efrema.
Mă închinam la icoane şi-n toate zăream chipul păcătoasei.
75
Odată am cuprins tulpina unui fag şi am simţit cum sângele a început să fiarbă în mine
ca laptele pus pe foc, pentru că-mi închipuisem, o, suflet păcătos, că o ţin în braţe pe ea. Şi
atunci m-am hotărât să mor.
Umbla prin munţi o haită turbată de lupi, care ataca oameni, spărgea stâne, sfâşia cai,
sugruma câini. I-am auzit urletele în câteva nopţi pe o vale, zisă a Fagilor, apoi am dat şi de urmele
ei. Avea o potecă pe care cobora din munte spre o stână din vale, căreia-i tot da târcoale. Şi într-o
noapte cu lună am ieşit înaintea haitei pe trecătoare. Coborau prin zăpada înaltă din munte vreo
douăzeci de lupi flămânzi şi iuţi, în frunte cu o lupoaică voinică. La început, când am simţit că mi se
ridică părul măciucă în creştet, am vrut să fug, dar m-am gândit la Efrema şi am rămas locului. Lupii
s-au apropiat, s-au oprit la câţiva paşi înaintea mea şi, simţind mirosul cărnii de om, m-au studiat şi
m-au adulmecat o vreme, întinzând nările subţiri către mine şi, ridicând boturile lor către lună, de le-
am văzut colţii sclipind ca nişte junghiuri de oţel, apoi – prima s-a ferit lupoaica, iar după ea, unul
câte unul, şi ceilalţi lupi − au croit două pârtii adânci prin troianul înalt dintr-o parte şi din alta,
lunecând pe lângă locul în care mă oprisem stâlp cu nădejde c-aş fi putut muri fără păcat, şi
coborând fără să se grăbească înspre satul din vale, toată acea haită flămândă m-a ocolit cu dispreţ...
După aceea m-am rugat de Dumnezeu să-mi dea puterea să o uit, dar şi Bunul mă
părăsise... Şi-n această închisoare a mea de multe ori îmi apărea icoana ei în faţă, şi iadul acesta în
care mă mutasem mi s-a părut blând.
Asta e taina mea, fraţilor. Şi dacă puteţi, rogu-vă de mă iertaţi, a zis el adresându-li-se ca
unor duhovnici cărora li s-a mărturisit. Iar dacă nu, blestemat să fiu...
Apoi a descusut atent, cu un deget pe care-l vârâse în cusătură, perna, scoţând, ascuns în
vata ei, un capăt de lumânare, pe care l-a aprins, rostind cu vocea lui tot mai stinsă:
− Domnul şi Dumnezeul nostru Iisus Hristos, cu darul şi cu îndurările sale de oameni, să mă
ierte pe mine păcătosul şi să mă dezlege de toate păcatele mele, cu voie sau fără de voie... Amin...
Zicând acestea, părintele Ioan a tăcut.
Mendelstam a vorbit atunci cu tonalitatea unui rabin:
− Doi oameni care se iubesc corectează ceea ce este nedesăvârşit în creaţia lui Dumnezeu,
părinte. În acea femeie ai căutat perfecţiunea dintâi, pe care a pus-o Cel de Sus în fiecare dintre
oameni. Şi ai găsit-o. Dar te-ai temut ca această iubire pământească să n-o umbrească pe cealaltă,
cerească. Iar dragostea cea pământească tot El ţi-a trimis-o, să-ţi amintească de faptul că eşti om cu
slăbiciuni şi păcate. Prin ea l-ai cunoscut şi mai bine pe Cel de Sus şi minunăţia lucrărilor sale... Iar
Efrema, ea te-a modelat, ca şi Dumnezeul la care te rogi, fără să ştii, şi te-a apropiat şi mai mult de
sfinţenie. Miluit să fii, părinte Ioan!
− Mulţumesc, fraţilor, pentru că m-aţi ascultat, a zis părintele Ioan şi a amuţit.
Cineva trecu palma prin dreptul feţei lui să vadă dacă mai respiră. Când lumânarea aproape
că se topi, preotul schiţă un surâs, ca de-un vis pe care-l vedea numai el sau de o întâlnire pe care o
tânji întreaga lui viaţă, murmurând:
− E-e-frema!
Tot atunci răsuflă o dată adânc şi, când sufletul i se desprinse de trup, lumânarea tresări
brusc, risipindu-şi lumina pe jos.
Pentru prima dată în veacul ei de baracă, scândurile necioplite de brad, din care erau făcute
priciurile, dar şi podelele aşchioase, începuseră să emane mireasmă de tămâie şi când cineva trase
pătura de pe geam, cerul cu miile lui de stele intră peste acei deţinuţi care-şi mai amintiră o dată în
acea noapte lungă că ei sunt oameni, oameni pe care Cel de Sus i-a făcut după chipul şi asemănarea
Sa.
76
Prima zi de libertate
„Să nu ai gând rău împotriva celor răi; ei vor cădea singuri, ca arborii
care cresc pe malul unui râu.”
Pañcatantra
Într-o dimineaţă, se treziră de prea multă linişte. Era de mult ora deşteptării, dar
nimeni nu bătu cu ranga în toaca de fier, soldaţii de gardă nu veniră să descuie uşile barăcii, să
strige „Deşteptarea!” şi să-i îndemne pe deţinuţii de serviciu să scoată hârdaiele pline, iar pe
ceilalţi − să se alinieze pentru a se duce în sala de mese, iar de acolo – la şantiere sau în zona
de lucru; liniştea era desăvârșită: nu se auzea nimic, niciun zgomot cât de mic, ca în ajun de
bătălie.
Coborâră din paturile lor neîncrezători, fără să ştie ce se întâmplă. Uşa de la intrare era
deschisă. Ieşiră pe dată în curte.
Ieşi şi Mihai. Un bărbat între două vârste se apropie de el şi-l întrebă:
− Ei, tu, M1- 315? Cum te cheamă?
−Ulmu. Mihai Ulmu, zise el parcă reconfirmându-şi recuperarea numelui, de care
fusese privat atâţia ani.
− Dar pe tine?
− Aratunian! Aron Aratunian.
Şi-au zâmbit larg unul altuia şi şi-au strâns mâinile, parcă se vedeau atunci pentru
prima dată.
− Am vrut să-ţi spun că te-am admirat, ai fost unicul care ai evadat de două ori şi n-ai
murit niciodată.
− Mulţumesc.
Se întâmplase ceva şi nimeni dintre ei nu ştia ce.
Barăcile, de regulă încuiate pe din afară, erau acum cu zăvoarele trase şi cu lacătele
aruncate la întâmplare pe jos. Uşile de la celule, de la carcere, de la infirmerie, de la multele
hardughii erau toate descuiate. Porţile cele mari ale închisorii se legănau în vânt, desfăcute
vraişte.
Ca şi cum administratorii cu tot cu gardieni ieşiră în fugă, fără să mai aibă timp să le
închidă la loc.
Reflectoarele cu lumini orbitoare, care vegheau în nopţi curtea largă a închisorii, mai
ardeau în plină zi, de parcă stăpânii lor le părăsiseră în grabă, la vreme de întuneric, uitând să
le stingă.
Santinelele nu se mai zăreau nici ele în foişoarele de lemn. Soldaţii din escortă,
patrulele de dincolo de cordonul de sârmă ghimpată, paznicii înarmaţi erau lipsă. Un felcer, şi
el dintre deţinuţi, înfăşurat într-un halat care fusese cândva alb, dar care semăna mai degrabă
cu o haină de măcelar, ieşi din infirmerie şi când deţinuţii îngrămădiţi în curtea
penitenciarului îl întrebară ce s-a întâmplat, el le-a spus:
− A murit Stalin... Azi-dimineaţă... La ora 3.00. Aşa că sunteţi liberi... Fiecare poate
pleca unde doreşte.
Libertatea îi îmbătă pe toţi ca o şampanie, făcându-i pe mulţi să-şi piardă capul. Foştii
condamnaţi erau cuprinşi ca de-o nebunie. Săreau în sus, se bucurau, nu le venea a crede
ochilor. Dulăii, oamenii cu puşti încărcate, paznicii dispărură ca printr-o minune din preajma
lor. Să fie adevărat?! Sau visează?!
77
Când aflară vestea, au rupt de pe căciuli, de pe haine, de pe pantaloni, de pe cămăşi
numerele blestemate, făcând un foc mare în mijlocul curţii. Unii au început să ţină discursuri.
Jorj Odesa a ocupat biroul lui Kudreavţev, şi-a pus pază personală şi s-a declarat şef.
Imediat, a efectuat un tur prin penitenciar, însoţit de o întreagă suită şi, ajungând în
sala de mese, a făcut un adevărat tărăboi când a aflat că micul dejun nu le va fi servit, din
motiv că bucătăresele o şterseseră şi ele împreună cu exponenţii vechii administraţii.
Cineva le vorbi de haitele de câini dresaţi care fură slobozite în taiga, şi acum, rămase
fără stăpân, se auzeau schelălăind descumpănit ici-colo pe văile şi munţii din preajmă.
Entuziasmul era de nedescris. Captivii de ieri ardeau de nerăbdare să ajungă la casele
lor. Unii porniră pe jos, pe de-a dreptul prin taiga sau de-a lungul căilor ferate, ca să ajungă
hăt în Estonia sau în Crimeea.
Mihai Ulmu se grăbi şi el să părăsească Zarianka.
Ieşi dincolo de porţi şi i se păru neobișnuit faptul că era fără escortă, că niciun lătrător
nu s-a luat pe urmele lui, că nu auzea obişnuitele comenzi: „Atenţiune! Ţineţi mâinile la spate.
Lăsați vorba! Nu rămâneţi de coloană! Ţineţi cadenţa! Cine face un pas spre dreapta, un pas
spre stânga va fi împuşcat pe loc!”.
Acolo îl întâlni pe Mendelstam: acesta ca şi cum ar fi ieşit la o plimbare, mergea
agale, fluierând, cu mâinile în buzunare, fără niciun fel de bagaj, numai că el păşea într-o
direcţie contrară celeia în care se îndreptau ceilalţi foşti deţinuţi.
− Încotro, meştere?! l-a întrebat Ulmu.
− Spre Pol. De mic ardeam de nerăbdare să ajung la el. Iar acum mă aflu atât de
aproape, încât ar fi păcat să ratez o atare ocazie. Merg până dă frigul cel mare, de minus 600.
Iernez în „ciumul” unor iakuţi, iar la primăvară plec mai departe. Vreau să găsesc locul de
unde porneşte frigul în lume.
Apoi i-a zis visător:
− Cât mai am de trăit, vreau să călătoresc, vreau să cunosc lumea. Ce dar minunat e
viaţa. E păcat ca omul să nu înţeleagă acest lucru.
Surâzând, el a continuat:
− Iar tu fii tare! Noi, cei atât de pregătiţi pentru moarte, suntem atât de nepregătiţi pentru viaţă.
Dar libertatea – să fii atent! – ne poate strivi cel mai lesne pe noi, cei care am visat-o cel mai mult.
S-au îmbrăţişat pentru ultima dată:
− Adio, prietene!
− Adio!
Era liber!
Liber.
Liber...
Nu crezuse nici el că generalisimul avea să moară vreodată.
Se simţea cumva nepregătit pentru viaţa lui nouă. Parcă pe cer lumina un alt soare. Ca
şi cum cel vechi se stinsese, şi un altul îi luase locul. Acesta depunea eforturi să alunge câlţii
de negură de pe bolţi şi frigul care se cuibărise în sufletele fiecăruia dintre ei.
El trebuia să ajungă acum la o altă închisoare. Nu ştia dacă vestea despre moartea
tovarăşului Stalin a ajuns şi la „Zarianka-6”. Maria... Spera... Ce mai spera?! O minune... S-
ar putea să o mai găsească şi împreună să-l caute pe Mircea, băiatul lor... Mergea aproape
alergând, ca în întâmpinarea unui viitor pentru care suferise suficient ca să-l merite.
În trei sferturi de oră ajunse la închisoarea de femei.
Aproape de poartă văzu mesteacănul din al cărui vârf el imitase cândva cocoşul-de-
munte, ca să-l poată auzi Maria. Acum mesteacănul era un schelet: un fulger lovi în el mai
78
demult, încenușându-l din creştet până-n pământ. Se apropie de el şi-i mângâie coaja jupuită
de vânt. Martor al fericirii lui. Îşi spuse în preajma acelui arbore trist că cele mai fericite clipe
ale vieţii lui s-au întâmplat între cele două închisori: „Zarianka-1” şi „Zarianka-6”, când reuşi
să evadeze, ca să fie cu Maria, Maria, Maria...
...Ce nume de munte sau de fluviu, sau de fulger în viaţa lui!
Era prima zi de libertate şi ar fi vrut să o împartă cu Maria.
Când împinse poarta de fier, ea se deschise singură, aproape să se prăvale.
În acea zi de 5 martie 1953 şi „Zarianka-6” lăsa impresia de lagăr părăsit.
Închisoarea de femei
„Oamenii nu sunt pedepsiţi pentru păcatele lor, ci de către ele.”
Elbert Hubbard
Închisoarea pentru femei părea şi ea pustie, ca fără de stăpân. Nu întâlni pe nimeni în
camera de gardă, în curte, la administraţie. Bătu la o uşă de fier ruginit, pe care scria: „Şefa
penitenciarului, tov. Skreab”, şi o deschise fără să mai aştepte să i se răspundă.
Şefa închisorii stătea la un birou metalic şi scria ceva.
Ulmu a pătruns pe uşă, dar, deşi aceasta a scârţâit îngrozitor din încheieturile neunse,
femeia nici gând să ridice capul din hârtii.
79
− Bună ziua!
Era surdă, probabil, pentru că răsfoia un registru, a notat ceva pe o filă, apoi a scos un
caiet pe care l-a frunzărit indiferentă înainte şi înapoi, ca un elev care nu ştie ce cuvânt caută
într-un dicţionar şi, după ce trecuseră alte minute în şir, Mihai repetă:
− Bună ziua! Eu...
− Închideţi uşa!
Încăperea îşi avea geamurile astupate cu obloane din plăci de fier, pereţii, ca şi uşa, ca
şi duşumeaua, ca şi tavanul, erau căptuşiţi cu foi de metal. Ca şi cum se aflau într-un seif. Un
bec palid ardea în incintă, deşi afară era zi albă. Camera rece, joasă, umedă şi neaerisită avea
un aer închis, stătut şi nesănătos. Chiar dacă Ulmu trăsese atent uşa după el, doamna Skreab
îşi reluă pe un ton poruncitor rugămintea:
− Închideţi uşa!
A subliniat, parcă s-ar fi temut să nu intre aerul proaspăt de afară: aer tare de cetini cu
lumina începutului de martie.
Apoi ridică ochii din mapele sale, privi spre uşă cu răceală şi zise:
− Mă scuzaţi! Aşezaţi-vă!
Era îmbrăcată într-o haină militară, croită special pentru femei, dar, ca şi cum ar fi fost
cusută la furie de cineva, emana şi ea supărare.
− Eu sunt... rosti Mihai, cu o voce îndepărtată, gata să se stingă, încât şi el abia-abia
dacă o auzi. Se opri, tuşi în pumn, apoi luă fraza de la capăt:
− Eu sunt soţul Mariei Răzeşu!
Femeia îl măsură cu privirea, atunci pentru prima oară, cu o privire de somnambul.
− Aşezaţi-vă! repetă dânsa, deşi Mihai şedea pe unul dintre scaunele metalice din
încăpere.
− Trăieşte? întrebă Ulmu gâtuit de emoţie.
Ea deveni atentă ca la un zgomot de paşi de pe scări, deschise un caiet de pe masă, în
care nu scria nimic, şi prinse să citească cu o voce gravă, de bariton răcit:
− Prezidiul Comitetului Central al PC(b) din toată Uniunea a decis ca optsprezece
milioane de deţinuţi să fie eliberaţi în cinstea Congresului ordinar al partidului...
Inima lui se izbi în piept ca un peşte de aţele unui năvod:
− Maria? Şi Maria Răzeşu? întrebă precipitat, cu o speranţă în voce Mihai Ulmu.
− Răzeşu?! Încercă ea parcă să şi-o amintească, apoi rosti repede:
− Maria Răzeşu a fost o lucrătoare bună.
− Trăieşte?!
− Pe ea au iubit-o toate deţinutele, până în ultima ei zi.
Mihai Ulmu avu impresia că umblă pe o gheaţă care pârâie. Se temu să mai întrebe
ceva.
Femeia din faţa lui închise caietul, chipul i se însenină un pic, capul nu mai părea
disproporţionat şi palmele ei prinseră să şteargă precipitat luciul metalic al mesei.
− A fost împuşcată în timpul unei tentative de evadare. E ceea ce ştiu... Îmi pare rău
să vă aduc această veste...
Mihai avu impresia că-i vorbeşte o bucată de cremene care brusc a căpătat glas:
− Am cunoscut-o pe Maria Răzeşi şi vreau să vă spun că a fost o fiinţă ciudată. De la
ea au învăţat să zâmbească unele femei din lagărul nostru, care nu surâseră vreodată în viaţa
lor.
Lui Mihai i-au crescut lacrimile ca nişte melci între gene, cădeau de sus, lăţindu-se
peste dosarele de pe marginea mesei.
80
La un moment dat femeia a prins să se răstească la el:
− Încetaţi! Că nu sunteţi muiere.
Mihai îşi şterse lacrimile şi i se adresă:
− Unde e mormântul ei?
− În cimitirul din spatele închisorii.
După o pauză Mihai mai întrebă:
− Unde e copilul?!
− Interesaţi-vă la Iasnoe. Când împlineau şase ani, erau repartizaţi pe la orfelinate.
Poate e la Nadrecinoe. Poate în altă parte. Uniunea Sovietică e mare.
Mihai se ridică să plece. Ajunse lângă uşă pe bâjbâite. Când apucă mânerul s-o
deschidă, şefa închisorii de femei îl strigă din urmă, cu ton milităresc:
− Cetăţene! Opriţi-vă!
Mihai se opri.
Ea căută ceva îndelung într-un dulap, scoase o mapă, o răsfoi, apoi vorbi:
− Să vă transmit lucrurile cetăţenei Răzeşu.
Căută în alt dulap, de unde scoase un plic, pe care i-l înmână.
„Lucrurile personale ale deţinutei nr. B2-033 (Răzeşu M.S.)”. Îl deschise tremurând.
În plic găsi o fotografie a clasei a douăsprezecea de la Liceul din Poiana, clasa lui şi a
ei; cărţulia cu versurile lui M. Eminescu şi inelul de iarbă din ziua nunţii lor din munţii cereşti
de pe Kolâma.
Mihai puse toate aceste lucruri la loc, închise plicul şi, când şefa se ridică să-şi ia
rămas bun, se înclină în faţa ei, amintindu-şi de-o veche formulă de politețe:
− Vă voi rămâne în veci îndatorat, stimată doamnă!
Ultimul cuvânt îl rosti apăsat, dând să plece.
− Vă mulţumesc, o, vă mulţumesc mult! bâigui şefa. Ochii ei i s-au părut brusc
luminoşi.
− Pentru ce?! a devenit curios Mihai.
− Mie nu mi-a zis nimeni niciodată în această viaţă „doamnă”. Sunteţi primul.
− Cum se poate?!
− Da, deşi eu sunt încă domnişoară!
– O, nici nu mă îndoiesc.
– Sărut mâna, mai adăugă Mihai şi reveni ca să-i sărute braţul de fier, aşa i se păru lui Ulmu,
pe care ea i-l întinse galant. Apoi şefa îi zise:
− Căutaţi-vă copilul la Nadrecinoe. Cred că e la orfelinatul de acolo. Poate aveţi
noroc.
Femeia în haine de soldat îl scrută cu o privire care încerca să-i câştige mai degrabă
duşmănia şi-i spuse ca o dezvinovățire:
− Eu n-am fost căsătorită niciodată. Ca şi majoritatea femeilor de aici. Eram numite
„călugăriţele lui Stalin”. Dar când mă gândesc că unele femei au evadat traversând râuri,
sărind de pe un sloi de gheaţă pe altul, ca să se întâlnească cu omul iubit sau când au trecut
printre gloanţe ca să-şi salveze copilul de tifosul mai tare ca fiinţa umană, îmi zic că, poate,
am pierdut în viaţă ceva esenţial, ce nu mi-a fost dat să cunosc şi să înţeleg. Dar destinul mi l-
am ales eu ... Şi nu învinuiesc pe nimeni... De multe ori mă întrebam ce port în piept: o inimă
sau un ceasornic? Ce-mi curge prin vene: sânge sau oţel topit?! Şi dumneavoastră mi-aţi
amintit azi că sunt şi eu om, o „doamnă”, cum mi-aţi zis, şi nu un mecanism. Am fost toată
viaţa militar până în vârful unghiilor. Iar eu..., zise ea visătoare şi aproape şoptind, ... sunt
81
din nobili. Interpretam „Lohengrin”, de Wagner în clasa a doua de pension. Toţi ai mei au fost
împuşcaţi. Şi eu n-am putut să aleg.
I se păru la un moment dat luminată de o rază de soare răzbită printre obloane.
Se despărţiră aproape prieteni.
− Sunteţi încă frumoasă, minţi Mihai, ca să-i mai facă o plăcere.
− O, zise ea, surâzând pentru prima dată (poate nu mai surâse tot din clasa a doua de
pension, se gândi Mihai), sunt plină de zbârcituri.
− Zbârciturile sufletului nu se văd, vru s-o consoleze Mihai.
− O, acelea-s şi mai multe. De asta sunt fericită, că nu se văd. Dacă s-ar vedea, ai privi
în altă parte sau ţi-ai acoperi ochii cu palmele, înspăimântat.
Mihai n-o contrazise, se înclină încă o dată şi-i spuse:
− Cu bine!
− Cu bine! rosti ea cu aceeaşi voce metalică de la început, care reveni şi al cărei ecou
se izbi reverberator de pereţii şi ei metalici.
Când ieşi în curte, soarele îl recunoscu uşor.
„Doamne...”, încercă Mihai să formuleze un gând de al său, dar îşi dădu seama că nici
chiar Dumnezeu nu poate modifica trecutul.
În cimitirul situat în spatele închisorii din mulţimea de scândurele o căută şi o găsi
uşor pe cea pe care era trecut un număr – „B2-033” −, care fusese alt nume, cel de la
Zarianka, al Mariei Răzeşu.
Stătu ziua întreagă în preajma mormântului ei. Găsi chiar la pictoriţa închisorii din
secţia cultural-educativă vopsea şi o toporişcă, cu ajutorul căreia ciopli o cruce, pe care a scris
în locul numărului un nume: „Maria Răzeşu”. În ultimul moment însă a făcut o completare:
„Maria Răzeşu-Ulmu”.
Puse pe mormânt ţărână îngheţată şi plantă lângă cruce un pui de mesteacăn.
A plâns fără lacrimi, trăind sentimentul când de prea multă durere lacrimile nu mai vor
să curgă.
Îngenunche lângă moviliţa de ţărână, zicând în gând: „O, moarte, hrăpăreaţo şi
lacomo, de ce nu m-ai cruţat măcar o singură dată?!”
La Nadrecinoe
„...nor în care fiecare fantezie vede o altă plăsmuire.”
Jean Paul
82
Şapte zile şi şapte nopţi stătu Mihai Ulmu în preajma orfelinatului din Nadrecinoe.
Mircea, băiatul lui şi al Mariei, trebuia să se afle acolo.
Ştia că, atunci când copilaşii împlineau doi ani de zile, erau trimişi la Colonia-Creşă din
Iasnoe, de unde, la vârsta de şase ani, erau aduşi la acest orfelinat, născocindu-se fiecăruia câte un
nume, care urma să-i însoţească toată viaţa.
Trecuseră mai bine de zece ani de când aceştia se despărţiseră de mamele lor.
Şi chiar dacă un copil avuse până la vârsta de doi ani alt nume, era imposibil ca acela
să nu fie uitat, abandonat, neglijat, scos din memorie după atâta amar de vreme. Iar Ulmu era
sigur că Mircea se afla printre elevii „fabricii de infractori”, cum i-a zis un paznic
orfelinatului de aici.
Timp de o săptămână de zile, Ulmu a scrutat chipul fiecărui copil − spera să-l
depisteze după unele trăsături care i-ar fi amintit de Maria sau i-ar fi aparţinut şi lui, a fost
martor involuntar la multe dintre jocurile lor trăsnite, le cunoştea regimul, a intrat în căminul
lor cu un singur bec, care se fura mereu, a discutat cu mulţi dintre ei, cu directoarea, cu
educatorii.
Dar zadarnic!
Nimeni nu-i putuse spune nimic.
Şi-abia norocul a fost cel care, pentru prima dată în viaţa lui, l-a ajutat.
Îl căuta prin curtea cea cu trei sute de copii fără nume, cu trei sute de copii care,
îmbrăcaţi în aceleaşi haine, cu aceeaşi tunsură, parcă ar fi avut cu toţii şi acelaşi chip, aşa cum
ai căuta un ac într-un car cu fân.
Într-o zi s-a apropiat de el un puştiulică:
− Ce cauţi?
− Îmi caut băiatul. Aş da orice să-l găsesc.
− Nu vrei să fiu eu băiatul tău?
− Eşti tu băiatul meu?
− S-ar putea. Crezi că nu?! Scoate-mă de aici, înfiază-mă numai până dincolo de porţi,
după aceea plecăm fiecare în drumul lui.
− Pe băiatul meu îl chema Mircea.
− Pe mine mă cheamă Ivan. Dar îmi poţi spune şi Mircea.
Era a şasea zi de căutări şi, obosit, Mihai aproape că se împăcase cu gândul să iasă de
acolo măcar cu cineva, cu un băiat căruia să-i spună Mircea şi să fie copilul lui.
Dar înainte de a se fi închis capcana, a prins să ezite:
− Să mai aşteptăm până mâine. I-am promis unei femei, mama lui şi soţia mea, că am să-l
găsesc pe el, şi nu pe altcineva.
− Ei, vezi, moşule! Dacă te răzgândeşti, îmi spui.
Ştia că, plecând de acolo fără să-l găsească, avea să-l piardă definitiv. Copiii se fereau
de el. Nu ştiau cine e, ce caută, dar ajunseră – şi ei, şi paznicii, şi pedagogii – să se
obişnuiască cu prezenţa lui zilnică. Ploua, ningea şi Ulmu cu sufletul zgribulit, zi de zi, apărea
lângă poartă, ca la serviciu.
− De unde vii? l-a întrebat omul de la intrare, care se plictisea.
− De departe. Mi-e frică de amintiri, ca să spun mai mult.
− Eşti, probabil, dintre criminalii pe care i-a eliberat Stalin după ce-a murit.
−...
− Ce crimă ai făcut?
− Am iubit o femeie cel mai mult pe lumea asta, nişte oameni şi nişte cărţi.
83
− Pentru că iubeşti pe cineva nu se dau ani de puşcărie. Pentru asta se împuşcă. De ce
nu te-au împuşcat?
− S-au scumpit la gloanţe. Erau mai puţine decât oamenii care trebuiau împuşcaţi.
− Ce cauţi prin orfelinatul nostru?
− Îmi caut băiatul.
− Lasă-l în pace. Aici el se simte bine. Ei au fost învăţaţi să urască, să se bată, să-şi
rupă cu dinţii beregata unul altuia, să ia viaţa pieptiş. Tu ce-ai avea să-l înveţi? Ei sunt ca nişte
lupi gata de vânătoare. Acum, când îi aşteaptă pădurile şi puşcăriile, n-ai putea să-i faci decât
rău. Caută-ţi de drum. Lasă-l. Du-te!
Din cauza ploilor înserarea venea repede. Ulmu se lăsa plouat, nu mai simţea apa ce
cădea de sus. Doar umerii îl dureau de răpăitul ei, ca şi cum ar fi cărat saci cu nisip toată ziua.
Pânza de tristeţe de pe ochi i-a căzut abia în ziua a şaptea.
Atunci l-a găsit pe Mircea.
În clipa când Ulmu n-a mai rezistat şi a prins să strige prin toată ograda ceea: „Mi-i-i-
rcea! Mi-i-ir-cea!”, pe acoperişul unui garaj a văzut, profilându-se în soare, un băietan ridicat
în toată statura lui, care, mut, ţinea sus, deasupra capului, un braţ cu mâneca suflecată până la
cot, pe care era tatuat un nume: „Mircea”.
Îi dăduseră lacrimile acolo, în mijlocul acelor copii, fără să ştie dacă sunt de suferinţă
sau de fericire.
Dar cel mai mult s-a speriat de el Mircea, pentru că-l ţinea cu mâna lui strâns-strâns,
ca într-un cleşte, parcă ar fi prins un infractor de care se temea să nu fugă.
Pe urmă, când au ieşit pe poarta orfelinatului, petrecuţi cu privirile de aproape toţi cei
trei sute de copleşi, şi au rămas numai ei doi, Mihai i-a spus fiului său:
− Eu credeam că suferinţele mari te dezgustă de viaţă. Dar ele te fac s-o iubeşti şi mai
mult.
***
Sensul acestei fraze, rostită în acea zi de tatăl meu, Mihai Ulmu, aveam să-l înţeleg cu
mult mai târziu.
84
Adio, Zarianka!
„În fiecare lucru se află un prizonier.”
Rainer Maria Rilke
Mihai Ulmu a revenit însoţit de Mircea la Zarianka. În cimitirul închisorii pentru femei
au îngenuncheat la mormântul Mariei.
Aşa Mircea aflase de mama lui. Nişte amintiri, ca de dincolo de naştere, îi mai păstrau
ceva din căldura, din respiraţia şi din duioşia ei.
Au stat mult acolo, până vârfurile pinilor au început să se clatine de un vânt cu stele.
Atunci Mihai Ulmu a pus într-o legăturică pe care o avea cu el câţiva pumni de ţărână
de pe mormântul Mariei Răzeşu-Ulmu.
− O vom duce cu noi la Poiana, i-a zis el fiului său.
Se simţea bine alături de Mircea. Era ceva din Maria în felul lui de a fi, de a rosti
cuvintele, de a gesticula, de a păşi, de a clipi, de a surâde, chiar dacă abia învăţa să surâdă.
Ajunseră la închisoarea pentru bărbaţi când se întunecă de-a binelea.
Mircea rămăsese să-l aştepte în curte.
Penitenciarul era pustiu. Dar parcă se afla mai degrabă în aşteptarea altor deţinuţi.
Paznicii, bucătarii, personalul din deservire – derutaţi o vreme – reveniră. Avea fiecare dintre
ei copii, familii care trebuia întreţinute, un carnet de muncă, un sindicat unde să se afle în
evidenţă...
Paznicul din camera de gardă se plictisea:
− Ce viaţă fierbea aici când închisoarea era plină cu oameni, îi împărtăşi el visător lui
Ulmu. Acum poate o fac muzeu. Şi de ce nu?! mă lasă tot pe mine paznic. Cine cunoaşte mai
bine care om de seamă şi în care dintre celule a stat? Aş face nişte excursii mamă-mamă!, c-
ar da buzna toată ţara, ba am aduce şi turişti de peste hotare, cu valuta lor forte, să vadă, că
avem ce le arăta! Avem cu ce ne mândri!
De la el află că barăcile erau pustii: stăpâni pe închisoare se făcuseră şobolanii, care
până atunci activară în ilegalitate, pe sub podele.
Tot paznicul îi vorbi despre Nemunas, după care guvernul Lituaniei a trimis un
elicopter special, în care au încăput şi ceilalţi, vreo 50! de lituanieni din lagăr.
Îi povesti apoi cu savoare cum Kudreavţev a fost prins în pădurea din preajmă de nişte
deţinuţi, care intenţionaseră să-l jupoaie de viu, şi l-au imobilizat pe-o masă din cabinetul său,
lipindu-i gura cu fâşii de bandă adezivă, ca să nu cânte fără să se mai poată opri
„Internaţionala”, dar pe urmă li s-a făcut milă şi-l lăsară în pace, concluzionând că fostul
comandant al penitenciarului e om mort, iar a jupui un mort înseamnă păcat de moarte, egal
cu cel al profanărilor de cadavre.
− Şi unde e Kudreavţev acum?
− Aa! Păi a fugit în Alaska. Se zice că a trecut dincolo, prin Bering, cu piroga unor
contrabandişti eschimoşi sau cu un aisberg dus de curenţi, deşi unii adeveresc că ar fi traversat
strâmtoarea înot... Ce nu face frica din om?!... Dar cine ştie?!
Ulmu bătu la uşa biroului care aparţinuse cândva lui Kudreavţev.
− Intră! auzi pe cineva dinăuntru.
Deschise uşa, dar ochii nu puteau distinge prin întuneric.
− Este cineva aici? întrebă.
− Suntem noi, a răspuns o voce. Ce doriţi?
85
Păşi pragul şi înaintă în încăpere, după ce ochii se obişnuiră un pic, văzu la masă o
umbră?! o momâie?! un om?! înconjurat de mape, dosare, file aruncate în toate părţile, pe
podea, pe scaune, pe birou, de după care abia se mai vedea conţopistul ce scria ceva de zor.
− E mult de lucru, se scuză el. Şi n-avem nici lumină! După ce am rămas fără deţinuţi şi
nu mai putem plăti întreţinerea, ne-au deconectat de la reţea. Aşa că vedeţi şi dumneavoastră în
ce condiţii lucrăm şi zi, şi noapte. Dacă aţi venit după adeverinţă de „liber”, luaţi un formular
ştampilat şi completaţi-l singur.
− Aş mai vrea...
− Ce?
− Să iau cunoştinţă de dosarul meu.
− Nu se poate.
− De ce?
− Pentru că nu există. Noi completăm, dar de fapt alcătuim, doar dosarele celor morţi.
Voi, viii, mai aveţi timp... Majoritatea dosarelor conţin, cel mult, o filă-două, din care nu poţi
afla prea bine ce a vrut să zică. Unii n-au nici atât. Acum dacă v-aş găsi dosarul, după ce-l veţi
citi, veţi fi obligat să scrieţi pe el: „Cu stimă”. Şi să vă puneţi semnătura. Nu ştiţi ce înseamnă
„Cu stimă”?! Vă spun. Înseamnă mulţumesc, tovarăşe temnicer, că n-ai apăsat pe trăgaci
atunci când arma îţi era încărcată şi eu tocmai mă întâmplasem să fiu înaintea ta, de aceea am
o obligaţie sfântă: să uit cine ţinea arma şi cine era cel ochit. Altfel vârâm ţara într-un nou
război civil. Iar eu am fost trimis aici de la Moscova să mă îngrijesc de morţi. De ei e cel mai
rău. Pe ei trebuie să-i scoatem acum din infern. Iar pentru asta Scaraoţchi urmează să aibă
documentele de reabilitare ale fiecăruia, că insul cutare sau cutare a fost pus la zid, aruncat în
copcile din râu, bătut în cuie ş.a.m.d., fără de vină. Iar acum: adio! îi zise conţopistul şi îi
zâmbi din întuneric:
− ...şi să nu vă mai văd pe aici. Iar acum treceţi cu certificatul de „liber” pe la
contabilitate.
Acolo, o bătrână îi povesti despre femeile de la contabilitate şi cele de la bucătărie
care declanşaseră o campanie pentru depolitizarea contabilităţii şi a bucătăriei, apoi îl informă
că statul a fost foarte corect cu ei toţi şi le-a remunerat munca până în ultimul bănuţ. Doar că
din sumele acumulate de-a lungul anilor au fost reţinute cele cheltuite pentru cazare, hrană,
îmbrăcăminte, încălţăminte, baie, spălătorie, transport, îngrijire medicală, încălzire, pază,
escortă, seminare, plata administraţiei, întreţinerea câinilor, a asistenţei judiciare, pentru
reparaţia clădirilor, a celulelor şi carcerelor şi încă atâtea altele. Unii dintre deţinuţii care
stătură mai mult prin infirmerie rămăseseră datori statului pentru serviciile prestate, iar lui
Mihai Ulmu, îl anunţă cu aplomb mătuşica, după ce lovi mai bine de un sfert de oră bilele de
la abac una de cealaltă, i se cuveneau şi ceva bani.
− Semnează aici, i-a zis până la urmă bătrânica, înmânându-i un șomoiog de ruble, nu
prea multe, dar suficiente ca să poată părăsi o dată pentru totdeauna acel loc blestemat şi să
poată ajunge, el şi băiatul lui, la Poiana.
86
Întoarcerea acasă
„Când aedul Demodoc, cântăreţul orb, începu a cânta din liră isprăvile
de la Troia, Ulise începu a plânge şi-şi trase haina peste ochi ca să nu-l
vadă nimeni. Regele Alcinous, zărindu-l plângând, opri pe cântăreţ,
spunând:
− Străinul acesta poate plânge pe cineva din ai lui care a pierit acolo.
Poate plânge de dorul de casă.”
Homer, „Odiseea”
Porniră din Zarianka spre Magadan pe jos. Nu se gândiră atunci că distanţa pe care
urmau s-o parcurgă este de peste şapte sute de kilometri.
La marginea orăşelului a oprit în dreptul lor un camion. Un glas blajin se oferi să-i
ducă. Au urcat. Nu ştiau încotro merge, dar voiau să se îndepărteze cât mai curând de
localitatea aceea, de locul acela.
Şoferul era dintre foştii deţinuţi. Le povesti că nu avea unde să plece: nevasta i se
căsătorise cu un altul, noul ei soţior locuind chiar în casa lui, copiii se deziseră demult de el,
iar cum căpătă aici un loc de lucru, care urma să-i fie şi remunerat, hotărî să rămână.
La Magadan, când Mihai vru să-i plătească, a refuzat să ia bani:
− O să vă mai prindă bine.
La gara maritimă observară un bătrân cu un picior de lemn care discuta cu un călător
ca şi ei, coborât din alt camion.
Apoi acesta se apropie de dânşii.
Era un bărbat de statură mijlocie, puţin încovoiat, cu obraz bolovănos, parcă cioplit în
lemn.
Şchiopăta greoi, ca şi cum ducea nişte morţi în spinare.
Semăna cu un Hristos coborât de pe cruce, mai înainte de a muri şi învia.
− Veniţi de la Zarianka?
− Da!
− Mai este lume pe acolo?
− Nu, noi am plecat ultimii.
− Caut două fete. Una-mi era fiică, iar alta – tot ca o fiică. Una era blondă, cu ochi
albaştri... Şi alta – şatenă, cu ochi verzi-albăstrui. Semănau între ele, parcă ar fi fost surori, zău!
Nu le-aţi văzut? Toată lumea s-a întors dintr-acolo, dar ele nu...
Vorbea ca o îngânare de ape:
− Am visat că le-a trăsnit fulgerul pe amândouă. Dar nu cred. Aştept să se întoarcă măcar
una. Că aş fi plecat demult de aici, cât mai departe de oraşul acesta care-mi miroase a mort. Chiar
dacă nu am unde să plec.
− E important că nu mai avem puşcării, aşa că ai să le revezi într-o zi, unchiaşule, i-a
zis Mihai Ulmu, ca să-l mângâie..
− De aceea şi trag nădejde.
− Erau dintre condamnate?
− Cea care-mi era fiică a fost acuzată pentru cutremurul de la Aşhabad, de inundaţiile de la
Saratov, de secetele din Ucraina şi alunecările de pământ din Siberia orientală...
87
− Dar cealaltă?
− De cealaltă, nu ştiu... Dar cred că a fost condamnată şi ea, pentru că iubise prea mult,
nepământeşte, pe un bărbat, care se afla pe atunci la Zarianka. Mi-a spus şi cum îl chema, dar i-am
uitat numele... Emin... Sau cam aşa ceva... Nu mai ţin minte, că a fost demult... Pentru astea au
fost osândite dar, de fapt, pentru că n-aveau nicio vină... Erau amândouă tinere şi frumoase ca
nişte îngere... Le aştept în fiecare zi, în această gară, de 13 ani. Nu se pot rătăci. Alt drum nu
există, decât pe aici.
Privi în ochii rotunzi şi limpezi ai lui Mircea şi, parcă străluminat de un gând, zise:
− Una îşi avea ochii ca ai acestui băiat. La fel de încrezători şi de senini... Nu le-aţi
văzut, nu le-aţi cunoscut?
− Nu, taică, zise Mihai. Ne pare rău. Vrem să te rugăm să ne spui cum putem să
ajungem la Moscova.
− Of, păcatele mele. E greu. Magadanul seamănă acum cu un lac de acumulare căruia
i s-a rupt zăgazul. S-a pomenit peste noapte oraş de un milion de oameni. Aceşti cetăţeni
„liberi”, care până mai zilele trecute erau cu toţii prizonieri ai regimului, se grăbesc să
părăsească peninsula. Dar încercaţi. De pe aerodrom se poate ajunge cu avionul la Habarovsk.
Iar de acolo cu trenul în două săptămâni sunteţi la Moscova.
Ceea ce văzură la aeroport întrecea orice imaginaţie. Acesta era plin cu foşti deţinuţi,
mii, poate chiar zeci de mii. În gară nu se putea intra, lumea stătea înghesuită om lângă om, în
rânduri enorme care nu înaintau de zile şi nopţi, în nicio direcţie, era un vacarm nesfârşit,
pasageri fără bilete care inundau pista de decolare, luând cu asalt avioanele: iadul pe pământ.
Şi deşi şeful aeroportului, ca să scape cât mai curând de acel talaz de oameni, spori numărul
rutelor, dând indicaţii ca pasagerii să fie luaţi şi fără locuri, în picioare, câţi ar permite
decolarea, acea avalanşă părea că nu se va termina niciodată. Pe Mihai Ulmu îl miră însă
altceva: acei oameni, care se împingeau, care se înghesuiau, care se striveau unul pe celălalt,
aveau aproape toţi ca unul chipurile senine, încercau să-şi surâdă, emiteau amabilităţi: „Vă
rog să mă scuzaţi”, „Sărut mâna”, „Am onoarea!”, „Nu vă supăraţi”, „Respectele mele”, „Cu
toată stima!” ş.a., erau prietenoşi, omul nu mai era ca la Dostoievski, Dumnezeu şi diavol în
acelaşi timp, el se străduia să redevină ceea ce a fost când l-a lăsat Cel de Sus pe acest
pământ: om, fiinţă liberă, care, iat-o, nu se mai sătura să respire aerul acela cu iz de
Dumnezeu.
Erau liberi şi încercau cu toţii o senzaţie ciudată: să nu aibă pe cineva cu puşca în
spate, alături, care să le ordone ce să facă, încotro să meargă, cum să stea. Se bucurau de toate
sau încercau să se bucure: de lumina soarelui, de vânt, de arbori, de iarbă, de nori, de cer, de
înghesuială, de semeni, de cuvinte, de tot ce vedeau, auzeau şi simţeau, după ani de detenţie şi
de izolare de restul lumii, bucurându-se, cu toţii odată şi fiecare în parte, de cel mai sfânt, cel
mai nobil şi cel mai de preţ lucru din lume: libertatea. Libertatea lor şi a celorlalţi.
Mihai se apropie derutat, ţinându-l pe Mircea de mână, de potopul acela de oameni: nu
putea pricepe unde se afla coada şi unde ar trebui să se aşeze la rând, când cineva îl sfătui:
− Copilul e al dumneavoastră?
− Da.
− În spatele gării e o casă la care se vând bilete pentru mamele cu copii, dar cred că şi
pentru taţi...
Cu adevărat, găsi un ghişeu rezervat celor care au copii minori şi când casieriţa zări
chipul lui Mircea lângă umărul lui Mihai, le vându fără probleme biletele jinduite.
Avionul mic şi murdar, care cădea mereu în goluri de aer, era supraîncărcat şi ei
călătoriră în picioare până la Habarovsk.
Cele patru ore de zbor trecură repede.
88
La Habarovsk urcară în tren la fel de greu – doritori de a părăsi acest continent
neospitalier erau şi aici enorm de mulţi, unii dintre ei călătoreau agăţaţi de scările vagoanelor
sau postaţi pe acoperişurile acestora –, avură şi aici noroc de casa de bilete rezervată pentru
părinţii care călătoreau împreună cu copiii lor minori. Într-un compartiment de şase persoane
urcară cincisprezece. Şi-au ocupat locuri chiar lângă geam.
Trenul înainta greoi prin taiga. Dar acum aceasta i se arătă altfel lui Mihai. Ea îi aminti
de Maria. Şi-a readus în memorie acea noapte cu lună când s-a uitat la fata din faţa sa, convins
că o vede pentru prima dată. Întrebarea pe care i-a pus-o era: „Ce cauţi aici?!” Pentru că ea ar
fi trebuit atunci să se afle în altă parte, în alt loc, sub alte stele. Dacă însă ar fi fost aşa, ar mai
fi cunoscut oare el acel ceva care constituie esenţa unei existenţe?!
Fericite, astfel caracteriza dânsul cele şapte zile şi apoi încă trei, cele mai norocoase
din viaţa sa; atât – zece zile! – din totalul celor circa 14 000 de zile, calculă el, trăite până
atunci.
Destinul îi rezervă acest zecer sacru de zile şi nopţi, atât de puţine, suficiente însă ca
să fi putut cunoaşte ce e dragostea cea adevărată, viaţa cea adevărată, fericirea cea adevărată.
Sălbăticia naturii i se păru, văzută din tren, una de la facerea lumii.
Garduri de munţi, perdele de arbori care zăgăzuiau zarea, lacuri limpezi ce semănau
mai degrabă cu nişte bucăţi de cer aşternute pe pământ...
Trenul pufăia prin aceste întinderi, iar luna alerga din urma lui, împrăştiind scame de
lumină peste împrejurimi.
În zbuciumul arborilor legănaţi de vânt, care ajungea şi până la el, parcă auzea vocile
celor ce-au murit de-a lungul nopţii şi n-au mai apucat să spună acestei zile: „Bună
dimineaţa!” Ziua aceasta venise fără de ei.
Mircea dormea în braţele lui, iar el parcă se deştepta încet-încet dintr-un coşmar care
ţinu prea mult. „Ce n-aş da să uit”, îşi zicea, amintindu-şi de zilele de detenţie tot mai altfel,
de parcă toate acelea i s-ar fi întâmplat altcuiva şi nu lui.
„Poate, vreodată, voi fi bucuros de tot ce mi se întâmplă şi voi putea şi eu să uit ce
vreau să uit şi o să ţin minte numai ceea ce voi dori să ţin minte.”
Se temea să adoarmă, ca să nu se trezească din nou în patul său tare, din scânduri, de
la Zarianka.
Ziua cobora în gări să cumpere câte ceva de-ale gurii. Deşi aproape în fiecare gară
erau femei de la „Crucea Roşie” împărţind ceai şi pâine.
Mircea era surprins de tot ce vedea. Nu-şi închipuise vreodată că, în afara orfelinatului
său, mai trăieşte încă atâta omenime.
− Lumea e mult mai mare decât credeam, nu înceta el să se mire.
Tot ce i se întâmpla era atât de nou.
Voia să ştie totul, ca şi cum aflând mai multe despre umanitate, despre lume, despre
părinţii săi, s-ar fi cunoscut mai bine pe sine, şi-ar fi cunoscut mai bine propriul suflet,
propriile visuri.
Dovedea o curiozitate sălbatică, nefirească, Mihai comparând-o cu cea a puiului de
om Mowgli revenit dintre fiinţele junglei.
Toate cele pe care le vedea Mircea le accepta, mai degrabă, ca pe nişte închipuiri: o
lume ireală, cu oameni ireali, irealitate care plutea – fără viaţă şi identitate proprie – între ce-a
fost la Nadrecinoe şi el, cel răpit de acolo.
Mircea nu cunoştea libertatea decât de câteva zile, el asociind-o mai curând cu
înghesuiala, cu prăbuşirile în golurile de aer ale avionului care-ţi întorceau maţele pe dos, cu
hurducăturile de tren. Se temea cumva de aceasta ca de ceva necunoscut în care nu merită să
te încrezi prea mult, iar povestirile sale admirative despre durii din orfelinat (despre Ivanov-
89
Lungul, care avea vârfurile degetelor văzătoare sau despre Ivanov-Mitralieră, care ascunsese
odată într-o carte, al cărei mijloc îl scobise din timp, lăsând filele întregi doar pe margini, un
liliac uriaş de câteva kilograme, care, atunci când profesoara de biologie deschise manualul,
îşi luă zborul încâlcindu-se în pletele ei sure, şi altele asemănătoare) îl lăsau indiferent pe cel
care i se prezentase a fi tatăl său.
Când ajunseră la Irkutsk, Mihai Ulmu văzu pe peron un chioşc de ziare.
Scoase un pumn de ruble şi-i ceru femeii de la chioşc:
− Daţi-mi, vă rog, nişte ziare...
− Ce anume?
− Daţi-mi-le pe toate.
Urcă cu braţele încărcate în tren şi prinse să le soarbă cu aviditate. Nu pricepea prea
multe lucruri, nume necunoscute, oameni politici noi, teme actuale. Deşi publicaţiile se
deosebeau doar prin titluri, le frunzări până la capăt pe toate. Mihai se bucura de faptul că
putea procura, răsfoi, citi un ziar, o revistă, o carte...
Habar nu avuse ce se întâmplase în lume, nu ştiuse de război, de Stalin, de Hitler, de
americani, de coreeni, de canalul Volga-Don...
A fost greu pentru el, cel care trăi citind întruna, oriunde, oricât, orice, să nu fi ţinut în
faţă timp de atâţia ani barem o pagină de carte sau de ziar. În detenţie, suferi mult, până să se
deprindă cu lipsa cărţilor.
Acum îşi reamintea de vechea lui patimă, care, ca în vremurile de odinioară, îl ţinu
mut mai multe ore în şir, scufundat cu totul în acele articole banale, ordinare, care unui cititor
deprins cu ele nu-i spuneau aproape nimic nou.
Mircea se bucura de tot ce vedea: era şi tatăl său un copil, numai că unul mai mare,
care descoperea sau redescoperea împreună cu el realităţile noi, timpul întrerupt, viaţa cea din
care lipsise o vreme şi care trecuse pe lângă el, fără de el, în lipsa lui, fiind martor involuntar
la toate uimirile, speranţele şi incertitudinile de-o clipă ale acestuia.
90
La Institutul de Lingvistică
„Adevărul aşteaptă. Numai minciuna se grăbeşte.”
Alexandru Vlahuţă
Când ajunseră la Moscova, era într-un revărsat de zori.
Picăturile unei ploi căzură peste oraş ca un izvor de apă binefăcătoare, împrospătând
asfaltul.
− Hei, îl strigă un hamal. Vii de la Magadan, urcă cu tot cu bagaj şi copil să te plimb.
− Cum ai aflat de unde vin?!
− Voi ăştia de la Magadan vă cunoaşteţi dintr-o mie. Vă sunt scrise pe chip ca pe o filă
de carte toate viscolele prin care aţi trecut. Hă-hă-hă. Că şi eu tot de acolo m-am întors
alaltăieri. Şi acum îmi fac bani pentru bilet, să mă întorc la Samarkand.
Îşi strânseră mâinile ca doi vechi prieteni.
Când ieşi din gară, Mihai Ulmu descoperi pentru sine un lucru alarmant: în anii de
detenţie se obişnuise într-atât cu spaţiile mici, înguste, izolate, încât acum − când nimerise în
acest oraş cu pieţe imense, cu parcuri întinse, cu maidane fără de capăt – simţea că se sufocă.
Aerul, prea mult, parcă îl împiedica să respire.
Avea un sentiment straniu, ca şi cum ar fi fost alcătuit din doi oameni, nedespărţiţi,
dintre care unul mai e prizonier cu cătuşe la mâini şi la picioare, iar celălalt, omul liber, e
supraveghetorul acestuia.
Dar este oare acest „celălalt” om liber cu adevărat, de vreme ce este obligat să-l mai
însoţească mereu, pretutindeni pe cel dintâi?!
Aceste două persoane trăiau în el, tot mai greu de suportat.
Frigul rămăsese pentru totdeauna acolo, departe, în acele locuri în care-şi lăsase şi o
parte din viaţa sa. Şi deşi soarele frigea din înalt, lui Mihai Ulmu, dintr-odată, i se făcu frig.
Nu crezu niciodată că o porţiune din frigul de la Zarianka s-a aciuat în el, în sufletul lui, pe
care va trebui să-l mai poarte cu dânsul.
Lucrul cel mai important i s-a părut acum nu faptul că supravieţuise, că ieşise viu din
infern, ci acela că nu-şi pierduse, în condiţii de strivire a omului din om, sentimentul propriei
demnităţi.
Şi atunci de ce nu se putea obişnui cu această nouă situaţie?! Tresărea ori de câte ori
vedea un miliţian, un bărbat în haine militare sau auzea pe cineva vorbind cu ton răstit.
Libertatea se învaţă greu, ca orice lucru de pe pământ, îşi zicea. Trebuie să se
comporte ca un om liber, să redevină ce-a fost înainte de-a fi ce este. Pentru asta avea nevoie
de voinţă, dar şi de timp.
Găsi uşor Institutul de Lingvistică.
Acolo întrebă de Dmitri Lihaciov.
− Îl aşteptăm şi noi, îi spuse cineva. A părăsit de câteva săptămâni închisoarea de la
Inta. E pe drum încă. Urmează să sosească în una din zilele apropiate. Despre ce doriţi să-i
vorbiţi?
− Despre limba iugrină.
− O, o, despre cea mai veche limbă siberiană, vorbită pe continentul asiatic vreme de
aproape cinci milenii. Ultimul ei vorbitor a murit acum două sute de ani.
91
– Nu, ultimul iugrin a murit acum câteva luni la Zarianka, în temniţa de acolo. S-a
numit Iuiun. El m-a rugat să-i transmit savantului Lihaciov aceste caiete.
Mihai Ulmu a scos din geanta lui trei caiete slinoase, legate cu aţe, pe a căror copertă
scria cu creion chimic: „Gramatica limbii iugrine”.
Savantul le luă neîncrezător, le răsfoi o vreme atent, apoi ieşi pe coridoarele largi şi
prinse să strige din toţi bojocii: „S-a găsit limba iugrină! Am gramatica ei aici!”
Imediat din cabinetele alăturate ieşiră mai multe femei şi mai mulţi bărbaţi, care
prinseră să răsfoiască curioşi caietele, fiecare găsind de cuviinţă să ţină în mână acele
terfeloage care, ziceau ei, valorează cât greutatea lor în aur.
Entuziasmul acestora nu avea margini.
− De unde le aveţi? se interesară lucrătorii ştiinţifici. Cine vi le-a dat? Cum au ajuns
caietele la dumneavoastră? Ni le puteţi lăsa?
Ulmu le-a vorbit de profesorul său Iuiun, de obişnuinţa acestuia de a scrie cuvinte pe
zăpadă, pe ţărână, pe apă, de caietele pe care le purtase în detenţie pretutindeni cu el, de faptul
că în nopţile polare fără de margini acesta l-a învăţat şi pe dânsul, Mihai Ulmu, limba iugrină.
− Dumneavoastră cunoaşteţi limba iugrină?, îl întrebară ei miraţi.
− Iuiun mi-a transmis toate cunoştinţele sale.
Institutul de Lingvistică organizase în ultimele decenii mai multe expediţii prin
locurile unde vieţuiseră acum câteva secole iugrinii, dar nu găsiră niciun manuscris, niciun
monument care ar fi vorbit de această limbă străveche şi nici măcar un singur vorbitor.
Lui Mihai Ulmu i s-a mai povestit că într-un cătun de iurte de lângă Marea Albă mai
trăiesc câţiva iugrini, dar care vorbesc ruseşte.
− O să-i învăţăm limba strămoşilor lor din aceste caiete, a spus plin de entuziasm
Ojegov, celebrul lingvist. E o descoperire epocală, care nu are egal. Iar dumneavoastră sunteţi,
de fapt, unicul vorbitor al acestei limbi.
Consiliul ştiinţific al Institutului de Lingvistică din URSS a decis atunci ad-hoc ca în
zilele verii care vine să organizeze câteva expediţii ştiinţifice la Poiana, o localitate europeană
dintre Nistru şi Prut, pentru cercetarea limbii iugrine, cea mai veche şi cea mai tristă limbă
siberiană.
Profesorul Mihai Ulmu le-a promis distinşilor savanţi că le va sta la dispoziţie cu toate
cunoştinţele sale.
92
E timp pentru toate
„Pasăre mai frumoasă ca fumul deasupra casei părinteşti nu s-a văzut.”
Grigore Vieru
Trenul spre Chişinău se grăbea încet.
O lună caldă, de vară, presăra cu var locurile, făcându-le să se vadă ca ziua.
Într-un compartiment vecin, cineva cânta la un acordeon. Câţiva tineri râdeau
zgomotos. Deci, viaţa continua, ca reînnodată, aşa cum o cunoscuse odinioară.
Însoţitorul de vagon, care le perforă biletele, îl salută ca pe un vechi cunoscut:
− Acasă?
− Acasă!
− După câţi ani?
− După treisprezece.
− Drum bun!
− Mulţumesc.
Mircea se uita la toate cu ochii dilataţi de mirare: el nu-şi putuse imagina că oameni
absolut necunoscuţi pot fi atât de prietenoşi unul cu celălalt.
Ulmu îşi aminti că mai făcu acest drum. Încercă să recunoască sate, orăşele, ziduri
verzi de arbori, râuri de argint, cerul spuzit de stele, aceeaşi lună gălbejită...
Dar parcă le vedea acum pentru prima dată.
Fumul de la locomotivă se întindea ca nişte nori în urma trenului.
În compartiment doi ţărani discutau despre recolta din acest an, despre ploile care
întârziau, vorbele lor reducându-se, până la urmă, la o singură dorință:
− De-am avea cu toţii ce mânca, ce ara, ce cânta, în ce crede!
Îşi dădu seama că lipsi prea mult dintre oameni: viaţa îi fu pustiită ca lanurile iarna şi
acum încerca să se pătrundă de griji care nu-i aparţineau, dar care erau şi atât de ale lui.
„N-am fost cu mine însumi atâta timp. Am lipsit parcă o veşnicie din amintirile mele.”
Apoi, un bărbat între două vârste, care călătorea în acelaşi compartiment, începu şi
dânsul să povestească:
− Am un consătean. Merg pe stradă. Merge şi el. Mă opresc la fântână. Se opreşte şi
el. Deschid poarta cârciumii. Intră ca un câine după mine. Dacă-i torn, bea. Dacă nu, mă
aşteaptă. Ies. Iese şi el. Ca o umbră fidelă. Cunosc ce vrea: să-l ascult. După asta ştiu că mă va
lăsa în pace. Numai că, imediat, va trebui să caut eu pe cineva, pe altcineva, căruia să-i pot
transmite povara cuvintelor. Şi pe care să-l însoţesc la fel, până i se va face lehamite de mine
şi mă va asculta. Ca acela să găsească, la rându-i, alt confident. Aceasta e traiectoria păcatului,
care nici măcar nu e al tău, dar care-ţi aparţine în măsura în care-l cunoşti. Consăteanul meu?
E un om fără vină. Cele pe care vrea să le transmită sunt păcatele altcuiva. Ale unei persoane
care nu putuse să moară până nu s-a făcut ascultată de cineva. Aceasta îşi denunţase fraţii şi
surorile, şi părinţii, ca să scape ea şi pentru ca cel care-i ţinuse pistolul la tâmplă să nu apese
pe trăgaci. Consăteanului i s-a făcut milă şi, văzându-l cum se căzneşte să-şi dea sufletul şi nu
poate, a preluat greutatea mărturisirii asupra sa. Acum se chinuie el. Iar eu?! Mie îmi ajung
păcatele mele, de ce să mă mai încarc şi cu ale altora, Doamne iartă-mă!
Nu pune întrebări care n-au răspuns.
Nu da sfaturi când nu ţi se cer.
93
Gândeşte cu sufletul, simte cu creierul.
Chiar când cuvintele se împing unele în altele, fă-le să mai aştepte.
Era experienţa căpătată în lagărul de la Zarianka, de care mai ţinea cont.
Le povesti şi el condrumeţilor nişte amintiri din cărţile altora, se reţinu însă să le
povestească şi secvenţe despre infernul din care ieşise, fiind convins că nimeni nu le va crede.
Trenul ajunse la Chişinău a doua zi către seară.
La autogară află că următorul autobuz către Poiana pornea abia a doua zi dimineaţa.
Şi-atunci urcară în cel de Butuceni, care trecea la câţiva kilometri de Poiana.
Lume era multă în autobuz. Găsiră în el locuri doar în picioare. Mihai îl ţinea cu grijă
pe Mircea la pieptul său, ca pe un scut.
Pe măsură ce ieşeau din oraş, zările se lărgeau, înălţându-se să cuprindă lumea.
După câteva ore de mers, autobuzul îi lăsă la o răscruce de drumuri.
Odată cu ei, mai coborî şi un copil de-o seamă cu Mircea, pe care-l aştepta un bărbat
mustăcios cu o motocicletă. Ochii motociclistului îi zâmbiseră lui Ulmu parcă spunându-i:
„Bine-ai venit!”, apoi, după ce-şi aşeză odrasla pe şaua din spate a vehiculului, dispăru în
direcţia Poienei. Până în localitate mai erau vreo cinci kilometri. Porniră pe jos. De pe acel
deal se vedeau ca-n palmă mai multe sate semănate de jur împrejur, pe o rază de zeci de
kilometri, o margine a Poienei ascunsă după livezile din vale, codrii din preajmă, Răutul,
văile, luncile... Norii, aici pe Dealul Mâglei, coborau până la subsuoara plopilor de pe
marginea drumului.
Inima îi bătea cu putere în faţa depărtărilor, gata să-i iasă din piept, iar emoţiile
creşteau cu cât se apropiau mai mult de comună.
Mihai Ulmu voia ca Mircea să ştie totul despre această localitate, care urma să devină
şi a lui, despre oamenii ei.
− Iată acolo se aflase cândva o moară de vânt de ale cărei aripi se agăţau copiii
satului, ca să se legene... Dincolo era un conac cu aer de biserică părăsită, cu pereţi
împlătoşaţi cu şiruri de iederă roşie, care îl făcea în fiecare toamnă ca încins de flăcări...
Mihai îşi dădu seama că târâse cu dânsul amintirile acelei comune aşa cum îşi târâie
ocnaşul lanţurile.
Acum, acestea se trezeau în el, una câte una, readucându-l la viaţă.
Această localitate basarabeană îi devenise nespus de dragă. Pentru că aici s-a născut
Maria, aici copilărise, aici s-a jucat cu alţi copii, aici străzile mai ţin minte paşii ei.
Când intrară în Poiana, se înnoptă de-a binelea.
Crengile plopilor sfârâiau în cer, înfiorate de curenţi.
Aceiaşi plopi, acelaşi vânt... Numai frunzele sunt altele.
Drumul cobora pe lângă şcoală şi cei doi drumeţi întârziaţi, atunci când au ajuns în
dreptul ei, s-au oprit.
− Aici e liceul unde a învăţat mama ta, a rostit cel mai în vârstă dintre ei.
Au stat o clipă locului, parcă neştiind ce să facă: să meargă mai departe sau să intre?!
Bărbatul l-a apucat pe copil de mână, decis să-i arate cum este o şcoală. O altă şcoală
decât cea pe care o cunoscuse băiatul la Kolâma, cu vizete la uşi şi sârmă ghimpată la ferestre.
Şcoala lui, cea pe care o visase de atâtea ori în anii de strădanii şi de care îi era dor ca de o
parte din sine însuşi, rămasă aici, în clasele spaţioase, între cărţi şi caiete...
− Vreau să vezi sala în care a învăţat clasa a douăsprezecea şi banca în care a stat
Maria Răzeşu, mama ta.
Era o primă iniţiere în lumea părinţilor săi, cea dinainte de naşterea sa.
Şi copilul îl urmă.
94
95
Tema pentru acasă
„Memoria e ca un ghem pe care nu mi-ar ajunge nici veşnicia ca să-l
depăn până la capăt. Şi, dacă m-aş trece eu, copilul meu ar vorbi mai
departe ceea ce n-am reuşit eu să rostesc într-o viaţă de om. Iar dacă n-ar
reuşi nici el – să fiţi atenţi la ce îngână ierbile din cimitire!”
În şcoală era întuneric.
Pătrunseră pe coridoarele largi, scufundate în beznă.
Iată aici studiase clasa a douăsprezecea.
A deschis uşa şi, dibuind, a întins mâna către întrerupător, pe care îl apăsase demult nu
o singură dată. Se afla la locul lui vechi.
L-a atins şi...
...în încăpere s-a făcut lumină.
Cu inima bătându-i cu putere în piept, ca un copil surprins asupra faptei – în loc de o
sală goală, profesorul Ulmu descoperi, brusc, incredibil, o clasă plină cu elevi, care stăteau
fiecare în banca lui, numai că erau şcolari cărunţi, oameni maturi, da, da, sunt ei, îi
recunoaşte... Albac, Radu, Gusti... elevii lui de acum treisprezece ani... care l-au aşteptat...
să-l fi aşteptat ei, fiecare în banca lui... tocmai atâta vreme pentru ca profesorul lor să se
întoarcă şi să continue lecţia... lecţia întreruptă?!
Arătau şi dânşii la fel de uluiţi, ca şi cum nu s-ar fi aşteptat să-l vadă.
− Bună seara, bâigui Mihai Ulmu.
− Bună searrra!!! rostiră ei în cor, ridicându-se zgomotos în picioare.
Era clasa lui, aceiaşi ochi, aceleaşi feţe, bărbaţi în toată puterea cuvântului, femei în
toată firea.
Mihai Ulmu se sprijini de băiatul lui. Ca şi cum s-ar fi temut să nu cadă.
Îşi scoase cu un gest uşor fesul lui de schior – pe el îl avuse atunci demult, în ziua
când se despărţiră – şi pletele, ca şi altădată, i se revărsară până aproape de umeri. Doar că
acum erau albe-albe, ca zăpada. Acest amănunt urma să le sugereze, în acele prime clipe ale
întâlnirii, toate viscolele sorţii şi toate încercările nemilostive prin care trecuse profesorul
lor din ziua când se despărţiseră şi despre care dânsul încă nu era pregătit să povestească.
Liviu Dragu, şeful clasei, vorbi primul:
– Ştiam că veţi trece pe aici. Iar noi vă suntem datori...
– Cu ce-mi sunteţi datori?!
– Atunci... înainte de a ieşi din clasa noastră, ne-aţi dat o temă pentru acasă...
– Care temă?
– „A fi om − o artă sau un destin?!”
Uitase. Dar aceşti oameni maturi se comportau de parcă ar mai fi fost elevi, ei voiau
să fie întrebaţi pentru ca dascălul lor să se convingă că s-au pregătit şi de astă dată de-a
adevăratelea de lecţie.
− Şi?
− Profesorii noştri ne-au scos atunci nota anuală cu o condiţie: să vă răspundem când
veţi reveni. Credeau şi ei, ca şi noi, că e vorba de câteva zile. Dar n-a fost să fie chiar aşa.
Profesorul Ulmu nu se aşteptase ca înainte de a ajunge acasă, la biblioteca sa, la
conspectele sale, să marcheze revenirea lui la Poiana printr-o lecţie.
96
− Iată şi catalogul clasei noastre. L-am păstrat. La ultima temă a rămas loc liber. Dar
noi ne-am pregătit... Şi am vrea să răspundem. Întrebaţi-ne!
− Spuneţi-mi mai întâi: de unde aţi ştiut că mă voi întoarce azi, ca să fiţi cu toţii aici?
− La răscrucea de la Butuceni, Bogdan Brusture v-a văzut şi v-a recunoscut.
Aha, iată acesta e Bogdan Brusture. El îl salutase cu privirea, bărbatul cu mustaţă
îmbârzoiată, care îl aşezase acum câteva ore pe copilul ce coborâse cu ei din autobuz, pe
locul din spate al motocicletei sale, cum de nu-l recunoscuse?
− Am fost să-mi întâmpin băiatul, care învaţă la o şcoală din Chişinău, spuse
Bogdan. Cum v-am văzut, m-am grăbit să ajung cât mai curând în comună. Am trecut cu
motocicleta pe la fiecare dintre colegi să-i anunţ. Pe unii i-am găsit acasă, pe alţii – în câmp.
Am zis că, aşteptându-vă cu lumina stinsă, fiecare în banca lui, vă vom face o surpriză.
Bănuiam, ştiam că veţi trece pe la şcoală... Că nu puteţi să nu treceţi prin cabinetul de
literatură ...
Abia atunci observă că aproape nimic nu se schimbă în cabinetul de altădată.
Portretul lui Eminescu, acelaşi, stătea la locul său, agăţat deasupra tablei.
− Le-am spus colegilor, mai adăugă Bogdan Brusture, că domnul profesor Mihai Ulmu se
întoarce la Poiana însoţit de un copil...
− Acesta e băiatul meu... Îl cheamă Mircea Ulmu...
− Şi după o pauză, însoţită de un nod care i se opri în gât, adăugă:
− ... Răzeşu...
Făcu, cu acel băietan de mână, câţiva paşi prin clasă şi, când ajunse în dreptul unei
bănci cu un loc liber, îi zise:
− Mircea, treci pe locul elevei Maria Răzeşu, ca să putem începe lecţia.
Şi, ca-n zilele când le fusese profesor, Mihai Ulmu trecu la catedră. Aşternu pe tablă,
parcă satisfăcându-şi dorul său de ani şi ani de a scrie cu creta: Tema pentru acasă: „A fi
om − o artă sau un destin?!”
O artă? Sau un destin? Să vedem ce vor spune aceşti copii, deveniţi oameni maturi.
− Cine vrea să răspundă?!
Ca şi acum treisprezece ani, o pădure de mâini se ridică în clasă. Profesorul Ulmu
surâse satisfăcut: şi de astă dată lecţia o însuşiră cu toţii. Era mândru de clasa lui!
Ca să şi-i reamintească mai bine, deschise catalogul, care se striga altădată singur, şi
citi un prim nume:
− Maria Salcâm.
Maria Salcâm făcea odinioară valuri în apele aritmeticii, şi-o aminti cum căuta şi-n
poeziile lui Alecsandri formule matematice...
Îşi îndreptă cosiţa brăzdată cu fire cărunte şi cu un surâs de Giocondă basarabeană
anunţă:
− Arta de a trăi este până la urmă arta de a fi tu însuţi. Cu toate ale tale: bucurii,
dureri, speranţe, decepţii, realizări. Am şase copii, trei fete şi trei băieţi. Mă trezesc
dimineaţa înaintea tuturor şi-i pregătesc de şcoală, de grădiniţă. Le pun în faţă micul dejun,
calc, spăl, deretic. Îmi iubesc copiii. Îmi iubesc soţul. Viaţa mea e banală de tot..., zâmbi ea
fericită, ca o scuză. Şi se aşeză.
Această femeie parcă sprijinea cu privirile un stol de fluturi răniţi: fiinţa ei emana
multă bunătate şi iertare.
Nu-şi putea explica cum se face că o femeie devine şi mai frumoasă născând mulţi
prunci. Acesta, probabil, e unul dintre secretele acestei vieţi, una dintre tainele existenţei.
− Ştefan Albac, rosti el următorul nume.
Şi l-a amintit elev: era mai încet în mişcări, dar hotărât în acţiuni.
97
− Sunt agricultor. Am făcut anul trecut un gard în jurul cimitirului... Să aibă şi morţii
ograda lor.
Are o voce molcomă, care predispune la calm şi împăcare.
Unii oameni îşi trăiesc viaţa cu intensitate, alţii mai domol: precum lampa care arde
cu mucul dat în jos ca să ajungă petrolul pentru mai mult timp, se gândi Ulmu. Acest Ştefan
Albac, îşi mai zise, lasă impresia unui om aşezat, care ştie ce vrea de la viaţă. Merită să i se
pună o notă maximă pentru lecţia de omenie şi de cumsecădenie.
− Oana Răutu.
O femeie cu păr de foc, cu ochi ca marea şi pistrui de aur semănaţi pe obraji. Pare
cea mai bântuită de emoţii.
− Sunt profesoară în şcoala noastră... În clasa noastră... Predau limba şi literatura... Vă
datorez această alegere... Pe care eu o identific cu destinul meu... Când ne-aţi citit „Sara pe deal” la
o lecţie, am avut sentimentul că ştiam, că cunoşteam această poezie încă înainte de a mă fi născut...
Că nu o ascultam, ci mi-o reaminteam... Eu visam pe atunci... visez şi acum... să vă semăn...
Se opri, ca învinsă de un frământ interior, apoi continuă:
− Noi visam cu toţii să vă semănăm...
A spus şi s-a aşezat.
Mihai Ulmu încercă senzaţia dulce a unei amnezii. Nu-şi amintea de “Sara pe deal”,
de acel unu septembrie, de eleva cu păr de foc Oana Răutu. Nu aşteptase de la ea, de la ei,
aceste mărturisiri care-l stânjeneau.
− Iuliu Neagu.
Îl chema Iuliu, dar – cum avea de mic un nas acvilin, priviri piezișe − i s-a zis Uliu.
Adică – neam de pasăre.
− Sunt pădurar. Am umplut pădurea cu cerbi şi mistreţi. Am sădit prin codrii noştri mai
mulţi pomi fructiferi pentru copiii din Poiana. Nu numai fiarele pădurii, ci şi arborii mă cunosc.
Ochii lui erau verzi şi trişti ca frunzele pădurii. Semăna cu un călugăr care umblă pe
pământ să propovăduiască melancolia.
Se opri asupra altui nume:
− Ana Ionescu.
Nu-şi aducea bine aminte de unii dintre ei. Pe Ana Ionescu însă şi-o aminti clar: avea
întotdeauna la ore cuvinte gata pregătite. Era una dintre acele fiinţe convinse că doar
spunând tot ce crede, tot ce simte, se putea face înţeleasă. Avea un caracter pe care-l
învăţase din cărţi, dar şi din cele trăite chiar de ea.
− ...În acel an veneau zilnic la noi nişte soldaţi. Le plăcea să mă scoată din casă şi
să-mi spună bancuri. După ce mă săturam de râs, mă dădeam în dosul casei şi plângeam pe
săturate. Apoi într-o zi când n-am mai râs, când n-am mai putut râde, m-au arestat. M-au
deportat la Krasnoiarsk, dar, ca să nu-mi fie urât, i-au trimis să mă însoţească şi pe părinţii
mei cu un bunic paralizat, pe care l-am purtat prin toată tundra cu patul pe umeri. Acolo
nopţile erau mai lungi decât zilele, şi zilele mai lungi decât nopţile. Dar am trecut şi peste
ele. Recent ni s-a permis să ne întoarcem acasă...
Vorbea, ca şi cum şi-ar fi ţinut inima pe palmă.
Viaţa a schimbat-o atât de mult, dar şi ea, Ulmu era sigur de asta, a schimbat, pe cât a
putut, viaţa, pe a sa şi pe-a altora, de când nu se văzuseră.
Zări licărind în ochii ei firimiturile unui vis şi profesorul Ulmu o compară cu un
gladiator al dreptăţii, care se bătuse de unul singur cu toate armatele lumii şi a ieşit
învingător.
Mihai Ulmu plecă privirile în catalog şi citi:
− Radu Costin.
98
− Am fluierat şi eu nişte ani în ghindă. Am stat ascuns într-o colibă din pădure, cât au
ţinut surghiunurile. Ca să mă conving acolo că singurătatea e de origine divină. Pentru că şi
Dumnezeu e singur. Când am înţeles că fiarele pădurii, arborii, plantele au şi ele cunoştinţă de
Cel de Sus, când am văzut cu ochii mei că până şi lupul, până şi căprioara, până şi vaca îşi fac
semnul crucii cu laba sau cu copita pe locul unde se culcă, şi când am aflat că savanţii din
Chişinău au dovedit cu argumente de netăgăduit că Dumnezeu nu există, criminalii şi ticăloşii
bucurându-se cel mai mult de această descoperire, pentru că ei deveneau astfel victorioşi şi
după moarte, am plecat în lume să-l caut. M-am închis mai întâi în pustietăţile mănăstirii Zloţi
din mijlocul codrilor, apoi m-am înscris la Facultatea de Teologie de la Zagorsk...
Abia atunci Ulmu observă că Radu e înveşmântat în rasă.
− Acum sunt preot la biserica din Poiana... În ziua când au venit nişte activişti din
centrul raional cu indicaţie să închidă biserica şi s-o transforme în cazinou, m-am legat cu un
lanţ de cupolă şi am stat atârnat aşa, ca Simion Stâlpnicul, până am fost asigurat că nu-i va fi
întreruptă activitatea... M-am rugat mereu pentru pacea şi bucuria tuturor. N-am cerut pentru
mine niciodată nimic de la Domnul. Şi, poate de aceea, El mi-a dat totul...
Cât le-a fost dat acestor oameni să înfrunte ca să nu se lepede de ei înşişi! E cea mai de
seamă lecţie pe care au însuşit-o, într-un timp trăit de ei în paralel cu cel al profesorului lor.
Părintele, parcă jenat de propriile cuvinte lumeşti, se aşeză ruşinat, făcându-şi loc cu
greu în banca sa.
− Alecu Stan.
În clasă se lăsă o tăcere de piatră.
Apoi Ulmu auzi mai multe voci:
− A fost la război.
− A murit de răni acasă.
− Chiar zâmbea.
Războiul îi coseşte şi pe buni şi pe răi... A trecut cu tăvălugul peste destinele lor,
chiar dacă s-ar părea că tunurile, tancurile şi mitralierele seceraseră în altă parte.
− Copiii lui sunt elevii cei mai buni din şcoală...
Şi-a zis: copacii se rup, dar rădăcinile lor rămân în acest pământ, din ele vor creşte
alţi copaci.
− Liviu Dragu.
E şeful clasei.
Acesta a început să povestească.
− Eu n-am fost la război. Dar sunt plin de cicatrice. Când plouă, dar şi pe vreme senină,
fulgerele se scurg în ţărână prin mine. Şi vorbirea mea le atrage. Când intru într-un hăţiş, mersul
meu trezeşte toţi şerpii. Şi se iau din urma mea. Îmi place să mă bat pentru dreptate, pentru
adevăr. Am salvat un pilot englez care s-a paraşutat în pădurea noastră în ’44. Pe urmă, pentru
că i-am scris o scrisoare, care avea o singură frază: „Happy New Year”, am fost învinuit că am
divulgat secrete de stat unui cetăţean străin şi am fost arestat. A venit să mă reţină o unitate de
puşcaşi marini, au tăbărât toţi asupra mea, eram ca un urs încăierat de albine, dar n-au reuşit să
mă lege. M-am lăsat cetluit cu funii, abia după ce au scos-o pe Dumitra din casă cu mitraliera
lipită de tâmplă. Mi-au dat, generoşi, douăzeci şi cinci de ani de închisoare, parte din care i-am
făcut la Vorkuta, lângă Polul Nord. M-am întors ieri în Poiana...
Liviu Dragu avea cicatrice pe mâini şi pe faţă, dar cele de pe faţă zâmbeau toate ca una.
Mihai Ulmu s-a apropiat de banca în care stătea şi l-a îmbrăţişat în tăcere.
În timp ce se întorcea la locul său de la catedră, a auzit din urmă vocea lui Liviu:
− Dumitra Gusti.
De lângă acesta se ridică o femeie cu priviri drepte, frunte înaltă şi umeri subţiri.
99
− Sunt soţia lui Liviu Dragu...
Liviu o întrerupse:
− Voi povesti eu în locul ei. E o fire modestă şi s-ar putea să nu vorbească despre
unele lucruri pe care ar trebui să le cunoască toată lumea. Ne-am căsătorit imediat după
balul de absolvire. Când acei soldaţi m-au scos pe sus din casă, îmi rămăsese cămaşa, pe
care n-am mai reuşit s-o îmbrac, pe speteaza scaunului. Soţia, Dumitra, mi-a spălat-o şi a
călcat-o în fiecare săptămână, aşezând-o la locul ei de pe spetează, şi aşa timp de mai bine
de zece ani, ca şi cum mă aflam undeva prin grădină sau ca şi cum ieşisem să joc o partidă
de dame cu prietenii... Când m-am întors, am găsit-o la locul unde o lăsasem...Am
îmbrăcat-o special pentru întâlnirea cu dumneavoastră..
Dumitra hotărî să-l completeze.
− Avem împreună un băiat mare... Ţin la ei ca la viaţa mea... Sunt fericită, a spus şi,
ţinându-se de mână, cei doi foşti colegi de clasă şi de bancă s-au aşezat.
Dumitra Gusti, acum Dragu, era luminată de o frumuseţe interioară, ca a unei icoane
străjuite de o candelă.
„Sămânţa n-a căzut pe loc pietros, se gândi profesorul lor. Şi din ea va răsări altă
sămânţă. Şi oamenii nu vor muri niciodată atâta timp cât se vor mai naşte oameni...”.
− Petru Diac.
„Bufonul clasei.” Mai păstrează oare umorul de altădată?!
− Sunt viticultor. Îmi place să vorbesc în vrană când butoaiele sunt pline.
Atât?! Da! Scurt, clar şi cuprinzător. Bancul însoţitor?! Probabil l-a lăsat pentru
altădată.
− Bogdan Brusture.
Altădată, venea la lecţii din câmp şi pleca de la lecţii în câmp.
− Sunt lemnar. Fac în sat case, butii, sicrie... De multe ori m-am întrebat: „Cine sunt
eu?!” Şi am găsit răspunsul muncind.
Cuvintele lui zgârcite sunt ale unui om care ştie multe şi spune puţine.
Şi...
Şirul numelor din catalog lunecă nemilos către subsolul paginii.
Se simţi ca un condamnat la moarte căruia înainte de execuţie i se dă să bea un pahar
de vodcă, pentru ca să nu mai simtă durerea.
Citi ca fără de sine:
− Maria Răzeşu.
În clasă se lăsă o linişte de piatră. Vocea profesorului Ulmu ca şi cum se umplu cu
lacrimi. Dar dintr-odată auzi o voce subţire: era glasul de clopoţel al lui Mircea:
− Maria Răzeşu e mama mea... Ştiu că ea m-a iubit mult... Ştiu că ea v-a iubit mult...
Mircea zăbovi în picioare, iar Mihai o vedea fremătând pe Maria Răzeşu. Ochii lui
Ulmu îi mai avea reținută pe retină imaginea, degetele lui îşi mai aminteau de căldura făpturii,
nările mai păstrau mireasma trupului ei, ca mirosul de tămâie care se reține după o slujbă în
biserică sau ca mirosul de pucioasă care rămâne după o explozie într-o carieră.
Ea a fost cea care l-a făcut să cunoască dragostea, frumuseţea, bunătatea, sacrificiul în
adevăratele lor dimensiuni, din toate acestea alcătuindu-se măreţia şi fascinaţia fiinţării
omeneşti.
Aici Mihai Ulmu îşi învinse emoţia şi găsi de cuviinţă să-i întrebe:
− Să vă povestesc despre mine?!
− Noi ştim totul.
100
Răspunsul îl uimi, dar îi conveni cel mai mult, fiindcă, probabil, nici n-ar fi putut să
le vorbească, cel puţin deocamdată.
− Atunci să ne continuăm lecţia.
Rosti numele altor foşti elevi, deveniţi între timp oameni adevăraţi: susţinură cu toţii
examenul, trecând cu bine testul la care îi supuse între timp soarta.
Ei vorbeau şi el continua să-i urmărească în tăcere, cu o mirare nesfârşită, ca o bucurie
abia stăpânită.
„Am cheltuit în aceşti ani atâta energie, ca să mut pietrele dintr-un loc în altul, ca să
car pământ dintr-o parte în cealaltă, ca să dobor arbori, să sap şanţuri, să tai cărbune, cât i-ar
trebui unui conducător de oşti pentru a cuceri un continent, se gândi profesorul Ulmu. Dar
viaţa merită să fie trăită.”
Trebuie s-o ia, împreună cu foştii lui elevi, de la capăt. Şi să recupereze timpul pierdut,
sau – mai exact – timpul care li s-a răpit, anii cei mai frumoşi ai vieţii lor.
Mircea, dar şi aceşti copii de ieri, care au deja elevi în această şcoală, îi dau
sentimentul că începuseră acum împreună o zidire, care, iată-o, se construieşte singură chiar
sub ochii lor.
Erau aceiași, nici mai buni, nici mai răi. Dar în acelaşi timp, erau alţii. Atât de
asemănători şi atât de diferiţi. Niciunul dintre ei însă nu rămăsese corigent la şcoala vieţii.
Au prezentat exact aşa cum îşi dorise el tema pentru acasă, aceasta reușind să-i lege
prin fire nevăzute, din clipa când le-a fost anunțată şi, era convins, până în ultima zi a
fiecăruia dintre ei.
Nimic nu era improvizat, ei nu făceau decât să-şi amintească şi să viseze.
Amintirile lui se amestecau cu ale acestor copii maturi, cum îi credea, la care se
adăugau, involuntar, alte amintiri, ale unor colegi de detenţie care deveniseră de mult ţărână.
Parcă se afla în posesia unei casete cu fulgere, pe care s-ar fi temut vreodată să o
deschidă.
O va face, poate, numai pentru Mircea, atunci când acesta va mai creşte.
Lui îi va vorbi despre destinul său şi cele ale acestor elevi, cuprinse între o lecţie în
care fusese anunţată tema pentru acasă şi o alta – la care fiecare dintre ei a venit cu răspunsul
pregătit; ca şi dânsul, la rându-i, să povestească copiilor săi: pentru ca să se ştie, pentru ca să
nu se uite.
Era trecut de miezul nopţii, dincolo şi dincoace de Răut cocoşii cântară a treia oară, dar
aceşti oameni nu se grăbeau să se despartă, ei aveau încă atâtea să-şi vorbească.
În toată localitatea nu mai ardea de mult nicio luminiţă. Apoi şi-n satele din jur se
topiră ultimele licăriri. Una câte una se stinseră luminiţele din acea parte a lumii, din acea
ţară, de pe acel continent, de pe acea planetă şi de la Dumnezeu din cer se mai vedea, ca un
vârf de ac, un singur sâmbure de lumină: cel din geamurile şcolii din comuna Poiana, de parcă
el, unicul, rămăsese să mai ardă la acea oră în tot universul, Creatorul ştiind că până la acel
mijit de zi sau până la alt revărsat de zori, ori chiar pentru încă o existenţă, aceşti pământeni
vor avea ce să-şi spună, vor şti cum să se încurajeze, cum să se ţină împreună, lucrul cel mai
important fiind acela ca oamenii să rămână oameni în orice împrejurări, cu respectul pentru
propria persoană, cu stima pentru semeni şi pentru lumea pe care le-a hărăzit-o să fie a lor, ei
având misiunea s-o facă, din locul în care le-a lăsat-o Dânsul, mai bună şi desăvârşită, în
numele minunii numite viaţă, pentru ca ea să dăinuie, pentru ca ea să biruie, pentru ca ea să nu
dispară în vecii vecilor, precum în cer aşa şi pe pământ.











Dacă vreţi să adunaţi mierea nu răsturnaţi stupul
În primăvara aceea, oraşul New-York asistă la cea mai senzaţională vânătoare ele
oameni ce s-a văzut vreodată. După săptămâni de cercetări, "Two Gim" Crowley, omul cu
două revolvere, asasinul, gangsterul care nu fuma şi nu bea, fu prins în cursă in
apartamentul iubitei sale din West End Avenue.
O sută cincizeci de poliţişti îl asediară în ascunzătoarea lui de la ultimul etaj al
imobilului! Făcând găuri în acoperiş ei încercară să-1 oblige să iasă cu ajutorul gazelor
lacrimogene. Apoi, aşezară mitralierele pe clădirile învecinate şi, timp de mai bine de un
ceas, unul din cartierele cele mai elegante ale New-Yorkului răsună de şuierul gloanţelor şi
de pârâitul mitralierelor. Ascuns după un fotoliu, Crowley trăgea fără încetare asupra poliţiei.
Zece mii de spectatori surescitaţi urmăreau bătălia. Nu se mai văzuse nimic asemănător pe
străzile New-Yorkului.
După ce l-a prins, şeful poliţiei, Mullrooney, a declarat:
"Omul acesta este unul dintre cei mai periculoşi criminali pe care i-am cunoscut.
Ucide pentru nimic".
Ce gândea Crowley despre asta ? De pildă, s-a aflat că, în timp ce împuşcăturile se
înteţeau în juru-i, el scria o scrisoare destinată acelora ce-i vor găsi cadavrul. Sângele scurs
din rănile ce le avea pătau în roşu hârtia. în scrisoare el afirma următoarele: "Sub vesta mea
bate o inimă obosită, dar bună şi care n-ar face rău nimănui".
Cu puţin înainte de acest eveniment, Crowley se găsea la ţară, aproape de Long
Island. Un poliţist s-a apropiat de maşina lui şi i-a zis: ,,Arată-mi permisul dumitale". Fără a
spune o vorbă, Crowley şi-a scos pistoalele şi l-a ciuruit pe nenorocit cu o grindină de
gloanţe. În timp ce poliţistul se prăbuşea, banditul a sărit de la volanul maşinii sale şi, luând
arma acestuia, a mai tras un glonte asupra corpului deja inert. Acesta era asasinul care
2
declara senin că: "Sub vesta mea bate o inimă obosită, dar bună şi care n-ar face rău
nimănui".
Srowley a fost condamnat la scaunul electric. Când a sosit ziua osândei, la Sing-Sing,
poate gândiţi că a zis spăşit "lată-mi pedeapsa pentru a fi ucis".
Nu, el a exclamat: "Iată, sânt pedepsit fiindcă am vrut să mă apăr".
Morala acestei povestiri este că "Two Gun" Crowley nu se socotea defel vinovat.
Este aceasta o atitudine extraordinară la un criminal ?
Dacă aşa gândiţi, atunci ce spuneţi de următoarea mărturisire: "Mi-am irosit cei mai
buni ani ca să dăruiesc plăceri şi distracţii oamenilor şi care mi-a fost răsplata ? Insulte şi
viaţa unui câine hăituit!".
Cine spune asta? Nimeni altul decât Al Capone, fostul inamic public nr. 1, cel mai
sinistru şef de bandă care a îngrozit vreodată Chicago-ul. Capone nu se condamnă singur.
El se socotea un adevărat binefăcător public, un binefăcător neînţeles, tratat cu
nerecunoştinţă.
Acelaşi lucru îl spunea şi Dutch Schultz înainte de a cădea sub gloanţele gangsterilor
din New-York. Dutch Schultz, una din bestiile cele mai înrăite, cele mai notorii din New-York,
a declarat, în cursul unei întrevederi cu un ziarist, că este un binefăcător public. Şi o credea.
Am câteva scrisori foarte interesante ale d-lui Lawes, directorul faimosului penitenciar Sing-
Sing. El ne asigură că "puţini criminali de la Sing-Sing se consideră răufăcători. Ei se cred la
fel de normali ca şi alţi oameni. Ei raţionează, explică, vă vor spune de ce au fost obligaţi să
spargă o casă de bani sau să apese pe trăgaci. Printr-un raţionament logic sau amăgitor,
cea mai mare parte a lor se străduieşte să justifice în proprii ochi actele antisociale comise şi
declară dezinvolt că întemniţarea lor este absolut nedreaptă.
Dacă Al Capone, "Two Gun" Crowley, Dulci" Schultz şi toţi ticăloşii închişi se
consideră nevinovaţi, ce gândesc despre ei înşişi oamenii pe care-i întâlnim în fiecare zi ?
Regretatul John Wanamaker, proprietarul marelui magazin ce-i poartă numele, mărturisea
odată "De treizeci de ani am înţeles că a critica pe cineva este inutil. Mi-e greu să-mi îndrept
propriile defecte, dar să mă mai chinuiesc pentru faptul că oamenii sînt imperfecţi şi că
Dumnezeu nu a socotit că trebuie să împartă tuturor la fel darul inteligenţei".
Wanamaker deprinsese de timpuriu această învăţătură. Eu am luptat timp do o treime
de secol înainte de a observa prima licărire a acestui adevăr: în 99 la sută din situaţii omul
se socoteşte nevinovat, oricare ar fi enormitatea greşelii sale.
Critica este deşartă pentru că ea pune individul în defensivă şi-l împinge să se
justifice. Critica este primejdioasă fiindcă ea răneşte amorul propriu şi stârneşte ranchiuna.
În armata germană, un soldat nu avea dreptul de a depune o plângere imediat ce a
fost ofensat. El trebuia întâi să-şi înăbuşe furia şi să se calmeze. Dacă îşi formula reclamaţia
imediat, era pedepsit, în numele a tot ce este sfânt, de ce nu avem şi noi o astfel de lege
pentru părinţii mustrători, pentru femeile plângăreţe, pentru patronii irascibili şi pentru
întreaga hoardă odioasă de nemulţumiţi
Iată, de exemplu, scandalul petrolului de la Ţenpot Dome. Timp de mai mulţi ani
jurnalele au fremătat de indignare. Nimeni nu-şi amintea să fi văzut vreodată aşa ceva in
America. Iată faptele: Albert Fall, ministru de interne sub guvernul Harding, a fost însărcinat
să arendeze terenurile petrolifere ale guvernului de la Elk Hill şi Teapot Dome, terenuri
destinate apoi spre folosinţa marinei. în loc să organizeze o licitaţie, Fall a cedat direct
îmbelşugatul contract amicului său Edward Doheny. Iar Doheny, la rândul lui, i-a dat
ministrului ceea ce el a numit "un împrumut" de 100 000 dolari. Apoi, Fall a expediat imediat
un detaşament de soldaţi americani în această regiune petroliferă pentru a goni pe
concurenţii ale căror puţuri megieşe trăgeau petrolul din rezervoarele de la Elk Hill. A-ceşti
concurenţi, expulzaţi astfel cu baionetele şi puştile, s-au îmbulzit în faţa tribunalelor. Şi au
făcut să izbucnească scandalul de la Teapot Dome. Din cloaca astfel dezvăluită s-a ridicat o
3
duhoare atât de infectă încât a ruinat administraţia lui Harding, a scârbit o naţiune întreagă, a
fost gata să destrame partidul Republican şi l-a adus pe AI. Fall în dosul gratiilor.
Fall a fost condamnat cum puţin oameni politici au fost vreodată. Credeţi că s-a căit ?
Nu. Câţiva ani mai târziu, Herbert Hoover insinua într-un discurs că moartea preşedintelui
Harding s-a datorat nelinişti şi chinului suferit din pricina trădării unui amic. Când doamna
Fall a auzit aceasta a sărit ca arsă, strigând: "Ce! Harding trădat de Fall! Nu, soţul meu nu a
trădat pe nimeni. Această casă încărcată cu aur nu ar ajunge să-i ispitească! El a fost cel
trădat, crucificat şi pus la stâlp".
Iată o manifestare tipică a naturii umane: vinovatul blamează pe toată lumea, afară
de sine însuşi. Dar toţi suntem făcuţi la fel. Astfel că, dacă mâine am fi ispitiţi să criticăm pe
cineva, să ne amintim de Al Capone, Crowley şi AL Fall. Critica este ca porumbelul călător:
revine mereu la punctul de plecare. Să ne spunem că .persoana pe care dorim s-o blamăm
şi s-o îndreptăm va face să se justifice şi să ne condamne la rându-i. Sau, ca atâţia alţii, va
exclama: "Nu văd cum aş fi putut face altfel".
Cunoaşteţi vreo persoană pe care aţi vrea s-o îndreptaţi? Da? Perfect. O idee
excelentă. Dar de ce n-aţi începe cu dv. înşivă ? Ar fi mult mai de folos decât de a încerca a
corija pe alţii şi... mult mai puţin primejdios.
"Când bătălia începe în noi înşine, ne îndreptăm către perfecţiune", zicea poetul
englezul Robert Browning.
Să începem prin a ne îndrepta pe noi înşine. Confucius spunea: "Nu te plânge de
zăpada ce se găseşte pe acoperişul vecinului, când propriul tău prag este necurăţat".
Când eram tânăr eram foarte pretenţios şi mă străduiam să impresionez pe toată
lumea. Într-o zi am trimis o scrisoare stupidă lui Richard Hardin Davis, scriitor de glorie în
literatura americană. Din nenorocire, cu câteva săptămâni înainte primisem o depeşă de la o
persoană care adăugase această adnotaţie: "Dictată dar necorectată". Formula îmi plăcuse.
Mi se părea că îţi dă aerul unui personaj important, covârşit de treabă! Eram departe de a fi
prea ocupat, dar doream să mă înalţ în ochii lui Davis, aşa că am încheiat scurta mea notă
cu aceeaşi expresie: "Dictată dar necorectată".
Romancierul îmi restitui scrisoarea împodobită doar de această observaţie:
"Grosolănia d-tale nu este egalată decât de stupiditatea ce te defineşte". Adevărat că
făcusem o gafă şi meritasem, fără îndoială această injurie. Dar - este omeneşte - ii detestam
pe Davis pentru umilinţa ce mi-o servise. Şi furia mea a rămas vie, atât de vie încât atunci
când am aflat de moartea sa, zece ani mai târziu, singura amintire ce s-a trezit în mine - mi-e
ruşine s-o mărturisesc - a fost doar răul ce mi-l făcuse.
Dacă vreţi să iscaţi furii ce vor mocni ani de-a rândul şi vor stărui până la moarte
adresaţi-vă acelora care vă aduc critici usturătoare. Veţi vedea rezultatul, chiar dacă aceste
critici vi se par perfect justificate.
Când vă adresaţi unui om, amintiţi-vă că nu vorbiţi numai unei făpturi logice, ci şi unei
făpturi emotive, unei creaturi dominate de orgoliul şi amorul ei propriu.
Critica este o scânteie primejdioasă, o scânteie ce poate provoca o explozie în
pulberăria vanităţii Aceste explozii au grăbit nu de puţine ori moartea unor oameni. Din
pricina criticilor dure cu care fost copleşit sensibilul Thomas Hardy, unul dintre scriitorii cei
mai remarcabili ai literaturii englez acesta a părăsit pentru totdeauna meşteşugul său de
romancier.
Benjamin Franklin, brutal şi neîndemânatic în tinereţe, a devenit la maturitate un atât
de fin psiholog şi a învăţat atât de bine arta de a conduci oamenii, încât a fost numit
ambasador al Statelor Uni te în Franţa. Secretul succesului ? Iată-l: ,,Nu vreau sa critic pe
nimeni... vreau să spun tot binele pe care-l ştiu despre oricine"
Un prost este în stare să critice, să condamn; şi să plângă; este ceea ce, de altminteri,
fac toţi proştii. Trebuie însă nobleţe pentru a înţelege şi ierta.
4
,,Un om mare îşi arată măreţia în felul cum tratează pe oamenii mici spunea Carlyle.
În loc da a condamna pe oameni, să încercăm a-i înţelege. Să încercăm a descoperi mobilul
acţiunilor lor. lată ceea ce este mai folositor şi mai plăcut decât a critica, iată ce ne face mai
îngăduitori, mai înţelegători şi mai buni". A şti totul înseamnă a ierta totul!
Nu spunea doctorul Johnson că... ,.nici Dumnezeu nu vrea să judece pe om înainte
de sfârşitul zilelor lui" ? De ce am fi noi mai exigenţi decât Dumnezeu?
CAPITOLUL II - Marele secret
Nu există decât un mijloc în lume pentru ca o persoană să întreprindă o acţiune
oarecare. V-aţi gândit vreodată la el? Un singur mijloc. Acela de a deştepta în acea
persoană dorinţa de a îndeplini această acţiune. Reţineţi bine. Nu există alt mod. Evident,
puteţi sili un trecător să vă dea cea-lui punându-i ţeava unui revolver în coastă. Puteţi face
un slujbaş să lucreze, ameninţându-l cu darea afară. Puteţi obţine ascultarea unui copil prin
lovire. Dar aceste metode brutale au urmări dezastruoase.
Numai oferindu-le ceea ei înşişi doresc îi puteţi determina să îndeplinească scopul dv.
Celebrul doctor vienez Sigmund Freud, unul dintre ei mai distinşi psihiatri ai secolului al XX-
lea, pretindea că toate actele noastre sînt provocate de două doriţi fundamentale: pofta
sexuală şi pofta de a fi mare".
După adâncul filosof John Dewey, mobilul cel mai puternic al naturii umane este
"dorinţa de a fi important". Ea este greu de înţeles ; o veţi găsi adesea în această carte.
Ce cereţi dv.? Puţine lucruri, dar acelea le cereţi cu o stăruinţă neobosită. Iată-le:
1. Sănătatea şi conservarea vieţii.
2. Hrana.
3. Somnul.
4. Banul şi bunurile ce el le procură.
5. Supravieţuirea viitoare.
6. îndestularea sexuală.
7. Fericirea copiilor dv.
8. Sentimentul însemnătăţii voastre.
-
Aproape toate aceste nevoi sînt satisfăcute daca există una care este arar mulţumită,
deşi ea se manifestă tot atât de adânc şi de poruncitor ca şi foamea. Este năzuinţa, este
ceea ce Freud numeşte "dorinţa de a fi mare". Este ceea ce John Dewej numeşte "dorinţa
de a fi important".
Într-o zi, Abraham Lincoln a început o scrisoare cu următoarea propoziţie: "Toată
lumea iubeşti complimentele". Da, tuturor ne plac complimentele. Vrem să ni se facă
dreptate, să fim aprecia! Suntem însetaţi de laude sincere. Dar, vai, arareori obţinem
această satisfacţie.
Cel care are puterea să-şi potolească aceasta foame tainică şi mistuitoare, de a-şi
împlini această aspiraţie atât de înrădăcinată în sufletul omenesc, ei bine, acela ,,îi are la
mână pe semenii săi şi este venerat, adorat, ascultat.
Dorinţa de a fi important nu există la animale. Ea este una din principalele deosebiri ce le
separă de oameni.
Tatăl meu, de pildă, avea o fermă în Missouri unde creştea porci frumoşi şi vite
cornute. Le dulcea la toate târgurile şi concursurile agricole şi căi păta mereu premii. Acasă
el agăţa pe un pătrat mare de muselină albă toate panglicile albastre ale triumfurilor sale. Şi
când veneau musafiri desfăşura preţioasa muselină, îngăduind asistenţei să-i admire
trofeele.
Porcii, evident, se arătau cu desăvârşire indiferenţi de propria lor valoare, dar tatăl
meu era încântat fiindcă aceasta îi întărea sentimentul că este o persoană importantă. Dacă
5
străbunii noştri n-ar fi avut în ei această dorinţă nestinsă de a fi mari, civilizaţia n-ar fi existat,
căci, fără ea, am fi rămas asemenea dobitoacelor.
Dorinţa de a fi mare este cea care i-a inspirat lui Dickens ideea de a scrie cărţile sale
nemuritoare, care l-a împins pe Rockefeller să strângă milioane., tot aşa cum acelaşi
sentiment l-a îmbiat pe cel mai bogat om clin oraşul dv. să-şi zidească o casă mult prea
mare pentru nevoile sale personale. În chip inconştient, pentru a ne afirma propria
importanţă, cumpărăm ultimul model de maşină, ţinem să vedem cutare film sau citim cutare
carte ori facem publice succesele şcolare ale copiilor noştri.
Adesea, nişte băieţi oarecare ajung gangsteri pentru a se face cunoscuţi. E.P.
Mulrooney, şeful poliţiei din New-York, îmi mărturisea: "Tânărul criminal de astăzi este plin
de vanitate. Primul lucru pe care îl cere după arestare este îngăduinţa de a citi foile ignobile
care îl prezintă ca pe un erou. Perspectiva copturii ce-l aşteaptă pe scaunul electric este
departe de dânsul, atât timp cât se poate desfăta privindu-şi poza etalată alături de cea a
campionului de base-ball Babe Ruth, a primarului New-Yorkului, a lui Einstein, Lindberg,
Toscanini sau Roosevelt".
Spune-mi cum îţi satisfaci pofta de grandoare şi îţi voi spune ce eşti... în asta se
dezvăluie propriul nostru caracter. John D. Rockefelâer, între alţii, a zidit în China, la Pekin,
un spital modern pentru îngrijirea milioanelor de nenorociţi pe care nu-i văzuse niciodată.
Dimpotrivă, Dillinger şi-a manifestat importanţa făcându-se gangster, asasin, spărgător de
bănci. Urmărit de poliţiştii care îl vânau în Minnesota, el s-a repezit într-o zi la o fermă
strigând: "Eu sînt Dillinger!". Era mândru de a fi inamicul public nr. 1. ,,Nu vă fac nici un rău,
le-a spus, dar sînt Dillinger!".
Deosebirea caracteristică majoră între Dillinger şi Rockefelâer nu este în felul în care
şi-au afirmat importanţa ?
Istoria este plină de amuzante pilde în care personaje de seamă se străduiau să-şi
arate importanţa. George Washington cerea să fie numit "Măria Sa Preşedintele Statelor
Unite". Cristofor Columb cerea titlul de ,,Amiral al Oceanului şi vice-rege al Indiilor". La Casa
Albă, într-o zi, doamna Lincoln s-a întors ca o tigroaică spre doamna Grant strigând: "Cum
îndrăzniţi să vă aşezaţi în prezenţa mea înainte de a vă fi poftit eu ?". Milionarii americani au
contribuit la finanţarea expediţiei amiralului Byrd la Polul Sud în schimbul făgăduielii că
lanţurile de munţi îngheţaţi ai Antarcticului vor purta numele lor. Victor Hugo nu voia nimic
altceva decât să dea numele său oraşului Paris.
Psihiatrii afirmă că unii oameni devin nebuni pentru a găsi în lumea imaginară a
demenţei sentimentul importanţei pe care realitatea le-o refuză, în spitalele americane s-a
observat că afecţiunile mintale sînt mai numeroase ca toate celelalte boli la un loc.
Care sînt cauzele nebuniei ? Nimeni nu poate răspunde exhaustiv la o întrebare atât
de vastă şi complexă. Dar noi ştim cu toţii că unele boli - sifilisul, între altele - distrug celulele
cerebrale şi aduc dezechilibrul mintal. De fapt, se poate spune că jumătate din psihoze se
datorează agenţilor fizici ca: tumorile creierului, alcoolismul, stupefiantele, traumatismele
etc.
Dar cealaltă jumătate din cazuri ? Ei bine, a-ceastă latură este impresionantă pentru
că se produce la făpturi normale. La autopsie, creierul lor, examinat cu mijloacele cele mai
sofisticate, apare perfect sănătos. Atunci de ce îşi pierd minţile aceşti oameni ?
Am pus întrebarea medicului şef al unuia dintre cele mai mari spitale de alienaţi.
Savantul, care a primit pentru lucrările sale asupra nebuniei cele mai rare distincţii onorifice,
mi-a mărturisit sincer că nu putea răspunde de ce îşi pierd oamenii minţile şi nimeni n-o ştia
cu adevărat. Totuşi el recunoscu că a observat că un număr mare de bolnavi căutau cu
deznădejde în nebunie satisfacţiile unui amor propriu pe care nu şi-1 putuseră satisface în
viaţa normală.
"Am aici o bolnavă, mi-a povestit el, a cărei căsătorie a fost tragică. Ea dorea duioşie,
satisfacerea simţurilor, copii, o poziţie socială. Dar viaţa i-a ruinat speranţele. Bărbatul ei n-o
6
putea suferi. El refuza chiar să ia masa cu ea şi o silea să-l servească în camera lui la primul
etaj. Părăsită, dispreţuită, fără copil, fără relaţii, a înnebunit. Şi, în imaginaţia ei a divorţat, şi-
a reluat numele de fată. Acum se credea soţia unui lord englez şi, mai mult, îşi imagina că în
fiecare noapte naşte câte un copil. Când mă vedea, dimineaţa, îmi şoptea fericită ; "Doctore,
am născut un copil astă noapte".
Îndeobşte, nebunii sînt mai fericiţi ca dv. şi ca mine. Mulţi sînt încântaţi de starea lor.
Şi de ce n-ar fi ? Ei au rezolvat dintr-o dată toate problemele care-i chinuiau. Vă vor semna
cu generozitate un cec de un milion de dolari sau vă vor da cu uşurinţă o scrisoare de
recomandare pentru Aga Khan, Ei au găsit, în sfârşit, într-un univers fantastic plăsmuit de
mintea lor dezechilibrată, potolirea setei lor de grandoare.
Ei bine, dacă oamenii sînt în stare să devină nebuni pentru a-şi împlini o aspiraţie,
gândiţi-vă la miracolele pe care le-am putea îndeplini recunoscând meritele celor ce ne
înconjoară!
Nu cunosc decât un singur om care a câştigat o leafă de un milion de dolari pe an. Şi
acest salariu ameţitor îi era plătit de un scoţian! Este vorba de Charles Schwab, omul de
încredere al lui Andrew Carnegie.
Regele oţelului îl plătea cu un milion de dolari pe an. De ce ? Era Schwab un geniu ?
Nu. Cunoştea cumva metalurgia mai bine decât toţi ceilalţi ingineri ? Nici. Charles Schwab
mi-a mărturisit el însuşi că avea un mare număr de colaboratori, mult mai iscusiţi decât el din
punct de vedere tehnic.
Numai că Schwab avea un talent deosebit, o facultate rară: ştia să conducă oamenii,
ştia să le dea ceea ce doreau mai fierbinte, adică elogii şi încurajări.
Secretul lui ? Vi-1 transmit cu propriile lui vorbe: "Consider, zicea Schwab, că puterea mea
de a trezi entuziasm în oameni este cel mai preţios capital de care dispun. Numai
încurajându-l pe individ îl faci să-şi releveze şi să-şi dezvolte cele mai preţioase daruri. Nimic
nu distruge mai mult ambiţia unui om decât criticile superiorilor săi. De aceea, eu sînt
oricând gata să laud şi nu să critic. Dacă găsesc un lucru bine făcut îl aprob sincer şi-l
răsplătesc cu complimente".
Iată logica lui Schwab. Iar noi cum procedăm? Exact pe dos. Când un lucru ne
displace, ţipăm şi tunăm! Iar când suntem mulţumiţi, nu spunem un cuvânt.
"Am călătorit mult, mai declara Schwab. Am întâlnit oameni din toate rangurile şi din
toate straturile, dar n-am găsit unul care să nu-şi dea mai multă osteneală şi să facă treabă
mai bună sub influenţa încurajărilor şi nu a criticilor".
El mai adăuga că acesta era unul dintre principalele secrete ale reuşitei fenomenale a
lui Andrew Carnegie, care şi-a felicitat colaboratorii nu numai în viaţă, ci şi după moarte,
făcându-le pe plac prin următorul epitaf: "Aici odihneşte un om care a ştiut să se înconjoare
de fiinţe mai inteligente ca el".
Secretul lui Rockefeller este acelaşi. De pildă, când asociatul său Edward T. Bedford
a făcut plasamente dezastruoase în America de Sud, care au costat societatea un milion de
dolari, bancherul s-ar fi putut supăra. Dar el ştia că Bedford a făcut tot ce i-a stat în putinţă şi
a tăcut. Mai mult, a găsit în conduita lui Bedford ceva ce merita lăudat: anume, ca s-a
străduit să salveze, totuşi, şaizeci la sută din fondurile investite. Şi l-a lăudat pentru asta.
Ştiu bine că unii cititori vor spune citind aceste rânduri: "A, da, pomadă... tămâiere...
linguşire, mai ştiu eu ce! Am mai încercat asta. Nu ţine. Nu, domnule, asta nu mai prinde la
oameni inteligenţi!".
Evident, o linguşire grosolană nu va înşela pe un om fin ; ea este găunoasă, falsă şi
interesată. E firesc ca să fie respinsă. Totuşi, trebuie să recunoaştem că unele persoane sînt
avide de laude, că înghit orice, ca nenorociţii înfometaţi care mănâncă şi iarbă.
Pentru ce, de pildă, faimoşii fraţi Mdivani au dat iama în sufletele feminine? Cum
aceşti aşa-zişi "prinţi" au ajuns să se însoare cu două frumoase şi celebre stele de cinema,
dintre care una ilustra primadonă Barbara Huton? Cum?
7
Paola Negri, marea artistă, care era şi o femeie foarte deşteaptă, şi cunoştea
oamenii, mi-a explicat într-o zi motivul irezistibilei lor seducţii ; "Mdivanii posedă ca nimeni
alţii arta linguşirii. Aceasta artă aproape a dispărut în epoca noastră materialistă şi cinică...
Acesta este, vă asigur, secretul fraţilor Mdivani".
Regina Victoria era şi ea sensibilă la linguşire. Disraeli, ministrul ei, mărturisea că nu
i-o cruţa deloc. Numai că Disraeli era unul dintre oamenii politici cei mai fini, cei mai
îndemânatici, mai şireţi care au guvernat vreodată imperiul britanic. Era meşter în arta lui...
Şi ceea ce putea el face. n-ar fi fost în stare să facă altul.
La urma urmelor, linguşirea cauzează mai mult rău decât bine autorului ei. Ea nu este
decât o comedie, pe când lauda spontană vine din inimă. O, nu!, de o sută de ori nu!, eu nu
propun linguşirea, vreau să vorbesc de cu totul altceva, de o nouă atitudine mentală, de o
nouă manieră de a trăi. Regele George V. pusese să se scrie şase maxime în biroul său din
Buckingham-Palace. Iată una dintre ele: "învăţaţi-mă să nu cheltuiesc şi să nu primesc nici
o josnică linguşire".
Dacă ar ajunge să linguşeşti, lucrul ar fi uşor şi am deveni cu toţii minunaţi diplomaţi. în loc
de a ne concentra asupra noastră să ne străduim a observa calităţile interlocutorului nostru.
Am putea să-i exprimăm admiraţia noastră sinceră, fără a recurge la complimentele
grosolane şi false, care sunt demascate înainte chiar-de a fi trecut de buzele noastre.
Filosoful Emerson zicea: "Orice om pe care îl întâlnesc îmi este superior într-un fel oarecare.
De aceea, învăţ pe lângă dânsul". '
Ceea ce este adevărat pentru Emerson nu poate fi adevărat şi pentru tine şi mine? Să
încetăm de a ne gândi la noi înşine, la meritele noastre, Ta dorinţele noastre. Să luăm
aminte la cele ale altora. Elogiul generos şi sincer să ţâşnească din-inima noastră! Să
dăruim recunoştinţă şi încurajare. Şi cuvintele noastre vor rămâne întipărite în inimi; vor fi
repetate cu plăcere şi preţuire ca atâtea comori, mult timp după ce noi înşine le vom fi uitat.
CAPITOLUL III – Stârniţi în interlocutorul vostru dorinţa de a pace ce-i propuneţi
În fiecare vară, mă duc la pescuit pe lacul Mâine, în ceea ce mă priveşte mă
înnebunesc după fragi cu smântână. Dar am descoperit că, pentru oarecare raţiune
misterioasă, peştii preferă rimele. Deci, când pescuiesc nu mă gândesc la ceea ce îmi place
mie. Mă gândesc la ceea ce le place peştilor. Nu pun în cârlig fragi cu smântână, ci aleg un
vierme bun sau vreo lăcustă.
De ce n-am folosi faţă de oameni aceeaşi tactică ?
Lloyd George o folosea de minune. Când era întrebat cum a izbutit să se menţină la
putere, în timp ce ceilalţi diriguitori ai timpului său: Wilson, Orlando etc. fuseseră înlocuiţi şi
uitaţi, el răspundea: ,,M-am străduit întotdeauna să adaptez momeala pe gustul peştelui".
De ce să vorbim întotdeauna de ceea ce noi dorim ? E zadarnic, pueril, absurd.
Desigur, fiecare se interesează de ceea ce doreşte. Toţi ceilalţi sînt la fel cu el în această
privinţă şi nu se preocupă decât de propriul lor scop şi de propria lor aspiraţie. De aceea,
singurul mod de a influenţa pe altul este de a-i vorbi despre ceea ce el vrea şi de a-i arăta
cum poate obţine aceasta.
Aminteşte-ţi asta mâine, când vei încerca să schimbi conduita unei persoane. Dacă,
de exemplu, ţii să-l împiedici pe fiul dumitale să fumeze nu-l dojeni, nu-i vorbi despre ceea
ce tu vrei. Demonstrează-i mai bine că nicotină îi va afecta nervii, reflexele şi-i va cauza
poate nereuşita în viitorul meci de tenis sau în altă competiţie. Acesta este un excelent
principiu fie că ai de-a face cu copii, cu viţei sau cimpanzei. într-o zi, filosoful Ralph Walde
Emerson şi fiul său se căzneau să facă un viţel să intre în staul. Dar comiţând greşeala
obişnuită, ei nu se gândeau decât la ceea ce ei doreau. Şi unul trăgea, în timp ce celălalt
împingea. Din nenorocire, ca şi ei, viţelul nu era preocupat decât de ceea ce dorea el şi,
8
deci, se propti în picioare şi refuză să părăsească păşunea. Servitoarea irlandeză văzu
scena. Ea nu cunoştea arta de a scrie cărţi şi eseuri, dai* cu acest prilej dovedi că are mai
mult bun simţ decât Emerson. Ea cugetă la ceea ce ar dori atunci viţelul. De aceea, îi
strecură în gură un deget matern pe care el se apucă să-1 sugă, în timp ce îl conducea încet
spre staul.
Fiecare acţiune pe care aţi înfăptuit-o din ziua naşterii dv. a fost motivată de faptul că aţi dorit
ceva. Da, aşa e... vi s-a întâmplat să daţi 500 de franci pentru o operă de caritate. Un gest cu
totul dezinteresat, veţi zice. Şi cu toate astea nici el nu face excepţie de la această regulă.
Aţi făcut dania pentru a avea mulţumirea de a fi socotit milos, de a face o acţiune generoasă,
frumoasă, nobilă... "Ceea ce ai făcut pentru cel mai umil frate al meu, ai făcut-o pentru mine"
zice Scriptura.
Dacă n-aţi fi dorit această satisfacţie mai mult decât aţi ţinut la cei 500 de franci, nu i-aţi fi
dăruit.
În remarcabila sa carte "Arta de a influenţa conduita omenească" profesorul Harry A. Ovors-
treet declară: "...Acţiunea se naşte din dorinţele noastre fundamentale. Şi cel mai bun sfat
pe care-l putem da acelora care vor să aibă o influenţă asupra celor dimprejur - atât în
afaceri şi politică, cât şi în învăţământ sau în familie - este, înainte de orice, de a trezi în ei o
dorinţă vie". El adăugă:
Acel care poate realiza aceasta obţine orice ajutor, toate simpatiile şi cunoaşte
succesul. Cel care este incapabil de aceasta, rămâne sărac şi singur".
Andrew Carnegie, umilul băiat scoţian care la început nu câştiga decât câţiva cenţi pe
oră, iar la sfârşit dona pentru opere de binefacere suma de 365 milioane dolari, a înţeles din
copilărie că singurul mijloc de a influenţa un om este de a te interesa de ceea ce lui îi place,
de ceea ce-şi doreşte. Carnegie urmase la şcoală numai patru ani. Totuşi, ştia cum să-i ia pe
oameni.
Cumnata lui avea doi băieţi la Universitatea din Yale ; ei o necăjeau mult, căci nu-i
scriau niciodată, ba chiar dispreţuiau faptul de a răspunde scrisorilor disperate ale mamei
lor.
Carnegie parie pe 100 de dolari că va obţine de în ei un răspuns prin poşta
următoare, fără a-l cere măcar. El scrise nepoţilor săi o scrisoare amabilă, încheiată printr-un
post-scriptum în care menţiona cu neglijenţă că le trimitea fiecăruia câte 5 dolari.
Bineînţeles, însă, că... uită să pună şi banii. Festa era jucată. Prin curierul următor, o misivă
mulţumea ,,scumpului unchi Andrew" pentru bunătatea lui şi... sfârşitul îl puteţi termina dv.
înşivă. Dacă veţi avea nevoie de a convinge pe cineva să facă un anumit lucru, înainte de a-i
vorbi, întrebaţi-vă: "Cum îl pot face să vrea ceea ce-i cer ?".
Astfel veţi evita de a vă grăbi fără a fi reflectat la oamenii pe care doriţi degeaba să-i
întreţineţi cu proiectele voastre şi cu dorinţele voastre.
în fiecare anotimp ţin la New-York o serie de conferinţe şi în acest scop închiriez pentru
douăzeci de seri sala de dans a unui mare hotel. într-un ani am fost brusc înştiinţat că chiria
sălii se triplase! Biletele erau tipărite, distribuite şi toate anunţurile făcute...
Desigur, nu prea aveam chef să suport aceasta urcare. Să mă fi plâns directorului? Să
vorbesc unu8 indiferent de ceea ce mă preocupă ? La ce bun a Acest om era ca şi mine ; nu
se interesa decât de ceea ce el voia. Am cugetat şi, după două zile, m-am dus să-l văd. I-am
zis:
"Am fost cam surprins la primirea scrisorii dvs., totuşi nu vă condamn deloc. Desigur
că aş fi făcut la fel în locul dvs. Datoria ce o aveţi de director de hotel vă obligă să scoateţi
maximum? de câştig. Dacă nu aţi face-o, aţi fi dat afară şi aţi merita-o... Dar, să luăm o foaie
de hârtie şi să vedem care sînt avantajele pe care le veţi avea din această urcare de chirie -
dacă stăruiţi în a o menţine".
Împărţind dintr-o trăsătură foaia în două am scris de o parte "Avantaje", de cealaltă
"Dezavantaje".
9
În coloana "Avantaje" am indicat aceste cuvinte: "Sala de dans vacantă", pe care am
comentat-o astfel, verbal: "Vezi, vei avea posibilitatea! de a închiria sala pentru baluri,
reuniuni. Este un mare avantaj, căci în cazul acesta tariful este mult mai urcat, nu-i aşa ?
Dacă îţi imobilizez sala timpi de trei săptămâni vei pierde cu siguranţă ocazia da a realiza
vreun beneficiu. Acum să vedem inconvenientele. Întâi, în loc de a spori venitul, îl vei
reduce. Voi alege altă sală pentru conferinţele mele și atunci nu vei mai primi nimic. în afară
de asta nu va fi singura pierdere. Conferinţele mele atrag aici un număr foarte mare de
oameni din cea mai bună societate, oameni culţi, bogaţi şi celebri. Excelentă publicitate
pentru dumneata. De fapt, vei cheltui 5000 de dolari pentru anunţuri prin gazete şi tot nu vei
reuşi să aduci în hotelul dumitale mulţimea atrasă de conferinţele mele. Aceasta reprezintă o
valoare pentru hotel, nu-i aşa ?
Tot vorbind, am scris aceste două inconveniente în coloana ad-hoc, apoi i-am întins
foaia, zicând: "Vrei să studiezi cu atenţie aceste avantaje şi inconveniente şi să-mi comunici
apoi decizia dumitale ?".
A doua zi, am primit o scrisoare care mă înştiinţa că chiria nu va fi sporită decât cu 50 la sută
în loc de 300 la sută.
Notaţi că am obţinut această reducere fără să fi pomenit de ceea ce doream. Tot timpul l-am
întreţinut pe interlocutorul meu cu ceea ce-l interesa pe el, cu ceea ce el avea de căutat şi de
felul cum avea să-1 obţină. Să presupunem că aş fi urmat impulsia mea naturală şi m-aş fi
repezit la director strigând: "Ce ţi-a venit ? îmi măreşti deodată chiria cu 300 la sută, când
ştii că biletele sînt tipărite şi anunţurile făcute? Trei sute la sută! E ridicol! E o nebunie!
Niciodată nu voi plăti atât!". Ce s-ar fi întâmplat ? S-ar fi încins o discuţie aprinsă, şi ştiţi cum
se termină, de regulă, astfel de discuţii. Chiar dacă aş fi ajuns să-1 conving că nu avea
dreptate amorul său propriu I-ar fi împiedicat să admită înfrângerea şi să consimtă la cererea
mea.
Iată unul dintre cele mai bune sfaturi care a fost vreodată formulate asupra artei de a
mînui oamenii. El este dat de Henry Ford: "Secretul succesului - dacă există - este
facultatea de a ta pune în locul altuia şi de a considera lucrurile din] punctul lui de vedere tot
cât şi din al tău".
Acest adevăr este atât de simplu, atât de evident şi totuşi 90 la sută din indivizi îl ignoră.
Un exemplu ? Studiaţi scrisorile pe care le veţi primi mâine la birou şi veţi constata că
cele mai multe din ele violează această regulă a bunului simţ. Iată un document autentic
redactat de directorul unei importante agenţii de publicitate radio-fonice. Această circulară
fusese adresată directorilor staţiilor T.F.F. din întreaga ţară. (Am indicat să paranteze
reflexiile mele la lectura diferitelor paragrafe).
Mr. John Blank Blankville (Indiana)
Dragă domnule Blank,
Compania Megauox doreşte să-şi păstreze locul preponderent pe care întotdeauna l-a avut în domeniul publicităţii radiofonice.
(Puţin îmi pasa de ceea ce doreşti. Am eu grijile mele „ Banca refuză să înnoiască ipoteca
asupra casei mele” cursurile de la bursă au înregistrat ieri scăderi... am pierdut trenul azi
dimineaţă... nu am fost invitat la serata lui Jones... doctorul mi-a spus că am tensiune
arterială, nevrită şi... mătreaţa pe deasupra. Şi colac peste pupăză! Vin la birou, preocupat şi
destul de prost dispus ; îmi deschid poşta şi dau peste acest mic pretenţios oare-mi scrie de
la New-York ca să-mi spună de .proiectele lui și de dorinţele lui. Of! Dacă ar bănui efectul
ce-mi face scrisoarea lui, ar părăsi imediat publicitatea pentru a se apuca să fabrice
muştar!...).
10
Publicitatea naţională, difuzată sub îngrijirea noastră a format baza primelor campanii
de publicitate de felul acesta. Şi programele elaborate de noi n-au îngăduit de a întrece toate
agenţiile concurente.
(A, da! Casa voastră e cea mai bogată şi cea mai puternică. Se ştie. Şi apoi ? Mă lasă rece!
Puteţi fi tot atât de tari ca şi General Motors sau toată armata americană şi tot nu-mi va face
o mai bună impresie. Dacă aţi fi deştepţi măcar cât vrabia aţi şti că ceea ce mă interesează
este importanţa mea, nu a voastră. Accentuînd cu atâta bunăvoinţă asupra imensului vostru
succes, nu reuşiţi decât să mă faceţi să simt umilinţa situaţiei mele).
Dorim să furnizăm clienţilor noştri ultimele informaţii în privinţa diverselor staţii
radiofonice.
(Doriţi! Doriţi! Doriţi! Cretini ce sunteţi! Puţin îmi pasă ce doriţi sau ce doreşte Mussolini sau
Rarnon Navarre! Băgaţi-va în cap că, pentru a fi interesanţi, trebuie să nu vorbiţi de ceea ce
eu doresc. Nu aţi pomenit nici un cuvânt despre asta în scrisoarea voastră stupidă!).
Veţi binevoi deci să ne furnizaţi cu priorităţi toate amănuntele relative la programul şi
orarul dvs. care ne sînt necesare în fiecare săptămână, pentru a alege cel mai nimerit timp
de emisiune.
(Prioritate! Ce îndrăzneală! Cu pretenţia, cu declaraţiile voastre vanitoase mă faceţi
să-mi simt inferioritatea... Apoi îmi cereţi să vă dau „prioritate". Şi nici nu adăugaţi măcar -
dacă binevoiţi!
Un răspuns prompt, prin care să ne informat de activitatea do. recentă, va servi
interesele noastre mutuale. (Imbecilul! îmi adresează o formulă policopiată, o circulară şi are
îndrăzneala de a-mi ceara mie, care sînt tracasat de scadenţa mea, de tensiunea mea
arterială şi nu mai ştiu câte alte griji să mă ostenesc să dictez o scrisoare personală ca
răspuns mizerabilei circulare. Şi încă "prompt!"
Nu ştii, domnule, că sînt tot atât de ocupat cât ş dumneata - cel puţin aşa îmi place să
cred... Nu prea-mi place tonul dumitale necavaleresc. Vorbeşti de colaborarea care "va servi
intereselor noastre mutuale". în fine! ai început să te interesezi de punctul meu de vedere...
Dar cât de vag! Nu explici, nu precizezi nimic!),
Sincere salutări, Semnat: XXX Director
P.S. Extrasul alăturat al jurnalului din Blakville vă va interesa poate şi veţi crede nimerit să-l
radiodifuzaţi la postul dv.
(în acest post-scriptum indici ceva ce mi-ar putea fi util. De ce nu ai început scrisoarea
cu asta ?... Par nu vreau să risipesc sfaturile... Când un om se pretinde agent de publicitate
şi e capabil de astfel de elucubraţii, înseamnă că e atins de cretinism avansat... Nu,
domnule, ceea ce vă trebuie nu e o scrisoare care să vă informeze de ultimele mele
activităţi, ci nişte iod pentru glanda tiroidă!).
Într-adevăr, dacă un om care-şi petrece viaţa studiind publicitatea, care pozează ca expert în
arta de a influenţa pe alţii, dacă un astfel de om redactează astfel o scrisoare, atunci ce să
mai aşteptăm din partea croitorului, a tapiţerului, a horticultorului ?
Iată o altă scrisoare, adresată de şeful unei gări de mărfuri unui elev al cursului meu.
Ce efect a avut asupra destinatarului ? Citiţi-o mai întâi, veţi afla pe urmă.
M.M.A. Zerega şi fii Fabrică de paste alimentare
28 Front Street Brooklyn (New-York)
Domnilor,
Operaţiile noastre de încurcătură sînt handicapate prin faptul că o mare parte din
mărfuri ne parvin abia la sfârşitul după amiezii. Rezultă îmbulzeala serviciului, orele
suplimentare de lucru și întârzierea camioanelor şi chiar a pachetelor. Soliciţi colaborarea
11
dv. pentru a evita inconvenientele regretabile create prin această stare de lucruri. în
consecinţă, ne permitem a va cere, dacă e posibil, ca zilele în care expediaţi cantităţi mari de
mărfuri aveţi grijă să ne parvină mai curând camioanele și ca o parte din expediţie să ne fie
livrată dimineaţa. Datorită acestei înţelegeri, veţi avea avantajul unei descărcări mai rapide a
camioanelor dv. şi siguranţa că expediţia dv. va fi efectuată cu promptitudine.
Binevoiţi a primi...
P. B.
Controlor
Ei bine, astfel formulată, această scrisoare a avut ca efect exact contrariul. Ea începe
prin a menţiona greutăţile Companiei, care pe client nu-l interesează, în schimb ceea ce
prezenta interes, respectiv descărcarea mai rapidă a mărfurilor, este menţionat abia la
sfârşit.
Să vedem dacă nu putem scrie din nou aceasta scrisoare, corectând-o. Deci...
Dragă domnule Vermylen,
Iată, sunt 14 ani de când avem plăcerea de a vi avea client. Bineînţeles că vă suntem
foarte recunoscători de această constantă favoare şi e foarte important pentru noi de a vă
furniza un serviciu rapid şi eficace, cum îl meritaţi.
Totuşi, trebuie va mărturisesc că ni-e foarte greu s-o facem când camioanele dv. ne
aduc o încărcătură mare, la sfârşitul după amiezii. De ce ? Dacă un mare număr de clienţi ne
livrează marfa tot către seară se produce îmbulzeală. Din această cauză, camioanele dv.
sînt imobilizate şi, câteodată, chiar expediţiile dv. sunt întârziate. Ceea ce este un fapt foarte
regretabil.
Cum să-l evităm? Livrând mărfurile dv. la începutul după amiezii: astfel camioanele
nu vor staţiona, expediţiile vor fi efectuate repede şi funcţionarii noştri vor putea să se ducă
acasă pentru a se regla cu o porţie mare din delicioasele macaroane pe care le fabricaţi.
Să nu luaţi această scrisoare drept o reclamaţie şi iar să nu credeţi că-mi pot permite
de a vă indica felul cum să vă conduceţi casa.
Oricare ar fi ora la care ne va parveni marfa dv. vom fi întotdeauna fericiţi de a vă
servi cit mai repede posibil.
J. B. Controlor
Mii de vânzători cutreieră astăzi străzile, osteniţi, descurajaţi, prost plătiţi. De ce ?
Pentru că nu se gândesc decât la ei, la ceea ce ei caută. Ei n-au înţeles că nici dumneata,
nici eu nu dorim să cumpărăm -Ś adică să cheltuim - dar că toţi dorim să rezolvăm
problemele noastre personale. Or, vânzătorul care ne va ajuta să reuşim, care ne va arăta în
ce măsură serviciile sale, sau marfa sa ne pot face vreo economie, ne vor evita osteneala
sau monotonia, ne vor distra, vindeca sau asigura viitor acela va putea să ne convină. Sau,
mai degrabă, va trebui să ne convingă, pentru că ne-am convins; singuri, fără să se fi făcut
presiuni asupra noastră Şi vom cumpăra!
Totuşi, câţi oameni îşi petrec viaţa vânzând fără a se gândi la punctul de vedere al
cumpărătorului Eu locuiesc la Forest Hill, o mică localitate de lângă New-York. într-o
dimineaţă când mă îndreptam spre gară am întâlnit un fost agent de locaţie imobiliară' Am
profitat pentru a-i cere o mică informaţie asupra vilei mele: este ea construită din cărămizi
plini sau goale ? Mi-a răspuns că nu cunoaşte acest detaliu şi m-a sfătuit să mă adresez
Sindicatului Arhitecţilor. Pentru asta nu aveam nevoie de el d s-o ştiu. A doua zi am primit de
la el o scrisoare] Credeţi că ea conţinea desluşirile dorite? Da de unde îmi dădea din nou
sfatul de a telefona eu la sindical apoi îmi propunea să devină agentul meu de asigurare.
12
Aşadar, individul aştepta de la mine un avantaj şi nici n-a fost dispus să-mi facă o cit
de mică favoare, fie şi numai de a da el însuşi un telefon şi să afle ce mă interesa.
Aceeaşi eroare fundamentală se constată în toate profesile şi pe toate treptele
sociale. Acum câţiva ani, suferind de o afecţiune a gâtului am consultai un specialist din
Philadelfia. înainte de a-mi examina amigdalele, acesta m-a întrebat, însă, ce profesie am...
Nu răul meu îl interesa, ci consistenţa portofelului. Ceea ce căuta în primul rând nu era să
mă ajute, ci să scoată maximum de beneficiu. În final n-a obţinut absolut nimic. L-am părăsit
scârbit de lăcomia lui.
Vai, lumea e plină de astfel de indivizi, lacomi şi egoişti. De aceea, omul excepţional,
care îşi dă osteneala de a servi pe alţii cu generozitate şi fără un gând preconceput de
câştig, are un enorm avantaj asupra restului umanităţii, căci nu întâmpină nici o concurenţă.
Şi succesul îi aparţine, mai curând sau mai târziu. Owen D. Young spunea: "Omul care se
poate pune în locul altora, care înţelege mecanismul gândurilor lor, acela nu trebuie să aibă
grijă de ceea ce viitorul îi rezervă".
Dacă lectura acestei cărţi nu v-ar aduce decât un singur lucru: o aptitudine crescândă
pentru a judeca lucrurile clin punctul de vedere al altuia, ei bine, această carte s-ar număra
printre principalele etape ale carierei tiv.
De ce, printre multele cunoştinţe atât de felurite, pe care oamenii se străduiesc să le
asimileze la vremea studiilor, de ce ei neglijează principiile cele mai elementare ale
psihologiei practice ?
Un elev al meu se necăjea în privinţa băieţelului său. Copilul era plăpând şi refuza să
mănânce alimentele hrănitoare ce i se ofereau. Părinţii, pentru a-1 influenţa, întrebuinţau
tactica obişnuită. îl certau, îl hărţuiau fără încetare: "Mama vrea să mănânci asta, aia...".
"Tata vrea să te faci mare...'"
Lua în seamă copilul aceste mustrări şi îndemnuri ? Aproape cât luaţi şi dv. în seamă
sărbătorile musulmane. Cum e posibil să creadă un om înzestrat măcar cu o umbră de bun
simţ că un băieţel de trei ani poate împărtăşi punctul de vedere al unui adult de 30 de ani ?
Totuşi, asta nădăjduiesc majoritatea părinţilor. Absurd. în sfârşit, dacă observă greşeala! îşi
vor spune: Să vedem ce i-ar face plăcere copilului meu ? Ce vrea ? Dacă descopăr asta îl
pot aducă să facă ceea ce doresc. Odată spiritul îndreptat în] acest sens, soluţia va veni
grabnic. Mititelul din exemplul dat avea o tricicletă cu care se juca cu plăcere pe trotuar. Din
nenorocire, pe aceeaşi stradă locuia un ştrengar mai vârstnic şi mai tare ca el, care era...
zbuciumul vieţii copilului. Pentru că acesta îl oprea, îl dădea jos de pe şa, apoi se suia cil pe
triciclu.
Băieţelul se repezea atunci la maică-sa, urlând. Ea alerga, îl dădea jos pe agresor şi îl
instala pe fiul ei. Scena se repeta zilnic.
Ce vroia băieţelul ? N-avem nevoie de un Sherlock Holmes ca să ghicim. Mîndria,
mânia, dorinţa lui cea mai de seamă, toate sentimentele violente] ale naturii lui îl împingeau
ca să se răzbune şi să-i tragă ştrengarului o bătaie zdravănă. Aşa că atunci când tatăl i-a zis
că-l va face knokout pe acesta dacă va mânca bucatele ce i le dădea mama, problema j
alimentaţiei a fost rezolvată deîndată. Copilul ar fi I înghiţit spanacul, varza călită, tot ce i s-ar
fi dat, în speranţa că va deveni atât de tare încât să-i strivească mutra brutei ce îl umilea.
Un filosof spunea că "a-şi manifesta personalitatea este pentru om o nevoie
poruncitoare". Când ne vine o idee strălucită, să lăsăm pe clientul sau colaboratorul nostru
să creadă că ea vine de la dânsul.
Amintiţi-vă că trebuie: "A trezi, mai întâi, o puternică dorinţă în acela pe care vreţi să-l
influenţaţi. Acela ce poate realiza aceasta stârneşte toate simpatiile şi capătă tot concursul.
El va cunoaşte sigur succesul. Acela care nu e în stare, va rămâne sărac şi singuratic".
13
OPT SFATURI
Ce vă vor îngădui să trageţi maximum de folos din această carte.
I.
Pentru a trage din prezenta carte maximum de folos este nevoie de o calitate
esenţială, mai importantă ca toate regulile sau toate principiile.
Care este această calitate ? Dorinţa adâncă şi irezistibilă de a vă instrui, de a
influenţa pe semenii voştri şi a vă înţelege cu ei.
Cum puteţi dezvolta această dorinţă ? Ţinând permanent minte importanţa pe care o
au pentru dv. principiile învăţate aici. închipuiţi-vă succesele ce le veţi obţine aplicându-le în
situaţia dv., faţă de prietenii dv. Repetaţi mereu: "Fericirea mea, succesul meu, popularitatea
mea, câştigurile mele depind în mare parte de dibăcia pe care voi şti s-o arăt în raporturile
mele cu semenii".
II.
Începeţi prin a citi repede fiecare capitol pentru a avea o privire de ansamblu. Veţi fi
poate ispitiţi să începeţi pe următorul. N-o faceţi. Dacă ţineţi cu adevărat a şti cum se
mânuiesc oamenii, cum să vă cuceriţi simpatiile şi concursul lor, atunci întoarceţi-vă înapoi şi
recitiţi capitolul cu atenţie.
III.
Ţineţi în mână un creion sau stilou ; aceasta vă va îngădui să faceţi observaţii faţă de
sfaturile pe care socotiţi să le folosiţi. Dacă e vorba de un precept extrem de important
subliniaţi-l.
O carte presărată cu observaţii se revizuieşte mult mai uşor şi mai repede.
IV.
Opriţi-vă mereu pentru a vă gândi la ceea ce aţi citit. întrebaţi-vă când şi cum veţi
putea aplica o sugestie sau alta.
V.
Cunosc un om care este, de 15 ani, directorul unei mari companii de asigurări. în
fiecare lună el citeşte toate poliţele emise de societate. Perfect! El citeşte aceleaşi formule,
lună de lună, an după an. Dar de ce ? Pentru că experienţa l-a învăţat că este singurul mijloc
de a ţine minte bine mereu clauzele.
Personal, am cheltuit doi ani pentru a alcătui o carte asupra elocinţei. Şi, totuşi, e
nevoie S-o răsfoiesc din când în când pentru a-mi reaminti ceea ce am scris. Repeziciunea
cu care uităm este uluitoare.
Deci, dacă vreţi să trageţi un folos real din a-ceastă carte să nu credeţi că e de ajuns
s-o răsfoiţi o singură dată. După ce aţi studiat-o cu atenţie, revizuiţi-o câteva ceasuri, apoi
deschideţi-o adesea, îmbibaţi-vă spiritul cu magnificile posibilităţi de perfecţionare ce se
găsesc în ea. Numai aşa veţi ajunge să aplicaţi în chip automat şi fără sforţare a-ceste
principii, astfel ca ele să devină a doua dv. natură.
VI.
Bernard Shaw ne spunea că a învăţa nu în seamă a deprinde o ştiinţă. Practica este
necesară.
Shaw avea dreptate. Pentru a învăţa este nevoie de o atitudine activă şi nu de una
pasivă. Numai exersând ne perfecţionăm. Pentru a stimula complet aceste principii puneţi-le
în aplicare de fiecare dată când aveţi un prilej. Dacă nu, le veţi uita repede. Numai ştiinţa
pusă în acţiune rămâne în noi.
Poate că veţi găsi câteodată neplăcut să urmaţi aceste sfaturi. O ştiu, pentru că nici
mie nu-mi este întotdeauna uşor să fac ceea eu însumi am preconizat. De exemplu, când
sunteţi iritat e mai lesne de a critica şi de a condamna decât a vă pune în locul altuia. E mal
simplu de a vedea un defect decât de a descoperi o calitate. De aceea trebuie să înţelegeţi
că studiind această carte veţi dobândi cunoştinţe, veţi deprinde noi obişnuinţe, veţi pregăti o
nouă regulă de viaţă şi asta cere timp, străduinţă, o aplicare cotidiană.
Deci, consultaţi adesea aceste pagini. Cartea de faţă să vă fie manualul, călăuza in
raporturile cu semenii. Şi când vă veţi găsi în faţa unei probleme neobişnuite, ca de exemplu
aceea de a corija un copil, de a împărtăşi părerea dv. nevestei, de a satisface pe un client
14
supărăcios, reflectaţi înainte de a face gestul natural. Rezistaţi pornirii dv. dintâi. în general
ea este nefastă.
VII. Oferiţi soţiei, fiului, colegului dv. o primă de cinci franci, de pildă, ori de câte ori vă
prind că aţi încălcat cutare sau cutare precept. Acest exerciţiu să devină pentru dv. un joc
amuzant şi pasionant.
VIII. Preşedintele unei mari bănci din Wall Street, elev al unuia din cursurile noastre, ne-a
descris dată sistemul său de perfecţionare. El l-a imaginat şi este remarcabil. Acest om, cu
toata instrucţia rudimentară, este unul dintre cei mai mari financiari ai Americii şi mi-a
mărturisit că datora în bună parte reuşita sa aplicării regulate a metodei.
"De ani de zile ţin o agendă în care însemn toate întâlnirile zilei. Familia mea nu se
angajează niciodată sâmbăta seara, căci este ziua consacrată revizuirii săptămânii, a
examenului de conştiinţa După masă, mă retrag în singurătate, la biroul meu îmi deschid
carnetul şi meditez asupra fiecărei convorbiri, discuţii sau demers pe care le-am avut în
cursul celor şapte. zile.
Mă întreb: ,,Ce greşeală am comis de astădată, sau aici am făcut bine? N-aş fi putut
face mai bine. Cum? Ce învăţătură pot trage din acest incident! Câteodată se întâmplă ca
această trecere în revista să mă lase perplex, să fiu uluit de propriile mele; gafe. Totuşi, cu
cât îmbătrânesc, aceste greşeli devin tot mai rare. Acest sistem de analiză şi reformă
personală a făcut mai mult pentru mine decât orice altă încercare.
Mulţumită metodei, judecata mea a devenit mai sigură, mai lucidă ; hotărârile mele
mai drepte. M-au ajutat mult în relaţiile mele cu oamenii. De ce n-aţi întrebuinţa o metodă
similară pentru a controla felul cum veţi aplica regulile aici descrise ? Dacă vă decideţi, două
lucruri se vor produce sigur:
A) În primul rând, veţi întreprinde un studiu în acelaşi timp pasionant şi de o valoare
educativă incomparabilă;
B) În al doilea rând, facultatea dv. de a plăcea şi a influenţa pe alţii va creşte și se va
dezvolta ca un laur.
Să rezumăm. Pentru a trage maximum de foloase din cartea de faţă trebuie:
I.
A poseda dorinţa arzătoare de a învăţa şi aplica principiile care călăuzesc raporturile
între oameni.
II.
A citi de două ori fiecare capitol înainte de a trece la următorul.
III.
A întrerupe adesea lectura dv. pentru a vă întreba asupra posibilităţilor de a aplica
fiecare principiu.
IV.
A sublinia ideile importante.
V.
A revizui cartea în fiecare lună.
VI.
A pune aceste principii în practică ori de câte ori se iveşte prilejul. A face din această
carte călăuza care vă va ajuta să vă rezolvaţi problemele şi să treceţi peste piedicile zilnice.
VII. A transforma acest studiu într-un joc amuzant, oferind celor apropiaţi recompense
pentru a sesiza ori de câte ori veţi călca una din reguli.
VIII. A controla în fiecare săptămână progresele făcute. A vă întreba ce greşeli aţi comis,
ce progrese aţi făcut, ce lecţii aţi învăţat.
15
PARTEA a II-a
ŞASE MIJLOACE PENTRU A CÂŞTIGA SIMPATIA OAMENILOR
CAPITOLUL I - Pentru a fi pretutindeni bine venit
Printre cele mai plăcute pagini ale copilăriei mele îmi amintesc mereu de un căţel
galben, cu coada scurtă, care se numea Tippy. Tippy nu citise niciodată vreo carte de
psihologie. Nu avea nevoie. Nici profesorul William James, nici Hlarry A. Overstreet nu ar fi
putut să-l înveţe ceva despre arta de a plăcea.
Avea o metodă admirabilă de a se face iubit de oameni: îi iubea el. Interesul ce mi-l
arăta era atât de spontan şi de sincer, că nu mă puteam opri să nu-l iubesc.
Vreţi să câştigaţi simpatii? Faceţi ca Tippy. Uitaţi-vă pe dv. Gândiţi-vă la alţii. Vă veţi
face mai mulţi prieteni în două luni interesându-vă cu sinceritate de alţii, decât vă veţi face în
doi ani făcându-i pe ei să se intereseze de dv.
Şi totuşi, există oameni care comit greşeli peste greşeli şi bat pasul pe loc fiindcă nu cunosc
această lege. Ei vor cu orice preţ ca alţii să se intereseze de ei. Zadarnice sforţări! Oamenii
nu se gândesc la dv. Nu se gândesc la mine. Ei se gândesc numai la ei: dimineaţa, la prânz
şi seara.
Compania de Telefoane din New-York a făcut o anchetă pentru a afla care este
cuvîntul cel mai des întrebuinţat în timpul conversaţiilor. Rezultatul? Ei bine, aţi ghicit!... Este
pronumele personal "eu", "eu"... Când examinaţi fotografia unui grup din care faceţi parte,
care este persoana pe care o priviţi mai întâi ?
Dacă credeţi că lumea se interesează de dv. răspundeţi la întrebarea aceasta: ,,Câte
persoane vor urma înmormântarea dv., dacă aţi muri în seara aceasta?"
De ce s-ar interesa alţii de dv., dacă nu vă interesaţi mai întâi dv. de ei ? Luaţi un
creion şi răspundeţi la această întrebare.
Dacă ne străduim să impresionăm pe semenii noştri, să atragem atenţia lor asupra
noastră, nu, vom avea niciodată prieteni sinceri. Prietenii adevăraţi nu se câştigă astfel.
Napoleon o ştia bine și în ultima sa întrevedere cu Josefina i-a spus: "Am fost
binecuvântat cum nu oricine pe acest pământ. Şi totuşi, în acest moment, tu eşti singura
persoană pe lume pe care pot conta". Şi istoricii se întreabă dacă se putea bizui; chiar şi pe
dânsa...
Alfred Adler, celebrul filosof, a scris o carte minunată, intitulată: "Adevăratul sens al
vieţii", în care spune: "Individul care nu se interesează de semenii săi este acela care
întâlneşte cele mai mari greutăţi în viaţă şi care este cel mai periculos pentru societate.
Printre aceste fiinţe se găseşte cel mai mare număr de rataţi". Puteţi citi duzini de volume
asupra psihologiei până să găsiţi o frază atât de adevărată şi de bogată în înţeles.
Directorul marelui magazin Collier's, om informat şi experimentat, afirma în timpul
unei conferinţe că-i este destul să parcurgă două sau trei paragrafe din nenumăratele
povestiri şi nuvele ce-i sînt adresate zilnic ca să ştie dacă autorul îşi iubeşte semenii. "Dacă
scriitorul nu iubeşte pe oameni, a-ceştia nu-i vor admira niciodată povestirile" declara el.'
Dacă e adevărat când e vorba de nuvele sau de romane, să fiţi siguri că e de trei ori
mai adevărat când vine momentul de a vorbi cu oamenii faţă în faţă.
Mi-am petrecut o seară în loja lui Howard Thurston, ultima oară când s-a arătat în Broadway.
Thurston, decanul magicienilor, regele prestidigitatorilor! Timp de patruzeci de ani a
cutreierat lumea, crezând iluzii, mistificând pe auditor şi lăsând cu gura căscată săli întregi.
Peste şaizeci de milioane de persoane au asistat la spectacolele sale ; el a câştigat cu
meşteşugul său aproape două milioane de dolari. L-am rugat să-mi spună secretul
16
succesului său. Mi-a mărturisit deschis că nu-l datora educaţiei sale: părăsise căminul
părinţilor de copil, vagabondând, călătorind în vagoane de animale, dormind în stoguri de
fân, cerşind pâinea din poartă cat poartă şi învăţând să citească privind afişele do-l lungul
căilor ferate.
Cunoştea poate temeinic ştiinţa magiei ? Declara el însuşi a recunoscut că existau
sute de cărţi asupra acestui subiect şi că nu lipseau oamenii cari ştiau cel puţin tot atât ca şi
dânsul. Dar el poseda două calităţi pe care alţii nu le aveau: întâi, o personalitate ce plăcea,
era un actor versat şi un excelent psiholog. Apoi, Thurston se interesa sincer de oameni. îmi
zicea că în vreme ce alţi magicieni îşi măsurau auditorul zicând: "Ce bandă de nătângi!", el
îşi zicea, intrând în scenă: "Sunt recunoscător acestor oameni că au venit să mă vadă; Ei
îmi îngăduiesc să-mi câştig în chip plăcut existenţa. Am să le dăruiesc deci tot ce am mai
bun în mine"!
D-na Schumann Heincke, cântăreaţa, îmi spunea cam acelaşi lucru. Cu toate mizeriile
şi necazurile cu toate greutăţile unei vieţi pline de nenorociri - odată a încercat să se
sinucidă împreună cu copil săi - ea a cunoscut până la urmă triumful devenind una dintre
cele mai admirabile cântăreţe wagneriene. Şi mi-a mărturisit, de asemenea, că unii din
secretele succesului ce-l obţinuse consta în interesul intens ce-l purta semenilor.
Aceasta a fost şi originea minunatei popularităţi a lui Roosevelt. Pînă şi servitorii îl
adorau. Feciorii său negru, James E. Amos, a scris chiar o nuvela intitulată: "Theodor
Roosevelt, eroul valetului său, în ea se relata următoarea întâmplare semnificativa:
"Odată nevastă-mea l-a întrebat pe preşedinte ceva despre potârnichi, pe care nu le
văzuse niciodată. Preşedintele i le-a descris în chip amănunţit, puţin timp după aceea sună
telefonul nostru. Nevastă-mea răspunse. Roosevelt în persoană vorbea la .celălalt capăt al
firului. O chemase să-i dea de veste că o potârniche se găsea în faţa ferestrei şi dacă vrea
să vadă cum arată... ,,Aceste mici atenţii îl caracterizau. Când trecea pe lângă căsuţa
noastră, chiar dacă nu ne vedea, el striga: "Ei, Annie, James! Sănătate!"...
De asemenea, din pricina fierbintelui interes pe care-l purta altora, doctorul Charles
W. Eliot a fost unul dintre cei mai populari şi mai iubiţi preşedinţi de universitate. Şi să nu
uităm că gloria sa a început cu patru ani după războiul de Secesiune, pentru a nu sfârşi
decât cu puţin înaintea exploziei din 1914.
Intr-o zi, el primi vizita unui elev, venit să împrumute 500 de dolari la Casa Studenţilor.
I se acordă împrumutul. "Am mulţumit călduros - mărturiseşte eroul povestirii - şi tocmai
vroiam să plec când preşedintele Eliot m-a oprit şi mi-a zis: Stai puţin. îţi prepari singur
masa, cred, în camera dumitale. E foarte bine. Cu condiţia ca să alegi hrana ce-ţi convine şi
să ai destul. în tinereţea mea, ca student, făceam la fel. Cunoşti viţelul rece ? Este una din
mâncărurile cele mai superioare, îmi explică felul de a alege bucata de viţel şi felul de a o
pregăti ca să fie gustoasă". .
Ştiu din experienţă că se poate cuceri şi obţine atenţia personajelor celor mal
importante şi solicitate din America numai arătându-le interesul şi admiraţia sinceră.
De exemplu, sînt mai mulţi ani de când conduceam un curs de redactare la Institutul
Artelor i şi Ştiinţelor în Brooklyn. Doream ca Ida TnrbellJ Kathleen Noris, Fannie Ilurst, Albert
Payson Torhune şi alţi câţiva autori celebri să ţină conferinţe la cursurile noastre. Am scris,
deci, fiecăruia dintre ei o scrisoare în care le arătam cât admiram opera lor şi cât le-am fi de
recunoscători dacă ne-ar sfătui şi ne-ar face să cunoaştem taina succesului lor.
Fiecare misivă, purtând aproape 150 de semnături, cuprindea şi o listă de întrebări
privitoare la viata şi metoda lor de lucru, căci ştiam că sînt foarte ocupaţi ca să prepare o
conferinţă. Procedeul le-a plăcut. Şi au venit cu toţii în Brooklyn ca să ne dea concursul. In
acelaşi chip am adus şi alte celebrităţi ca să vorbească elevilor cursului meu de elocinţă.
Toţi, orice am fi - măcelar, brutar sau regii pe tron - toţi îi iubim pe cei ce ne admiră. Luaţi!
exemplul Kaizerului. La sfârşitul războiului, el era, fără îndoială, omul cel mai sălbatic şi mai
unanimi urât din toată lumea. Poporul său s-a întors împotrivă-i şi el a trebuit să fugă în
17
Olanda, ca să-şi salveze viaţa. Atât de blestemat era, că milioane de oameni ar fi vrut să-l
ardă de viu, să-l sfâşie. Or, în această dezlănţuire de ură, s-a găsit un băieţel care i-a scris
Kaizerului o scrisoare simplă şi sinceră, plină de simpatie şi admiraţie.
Copilul mărturisea că ori ce-ar crede restul lumii, el îl va iubi întotdeauna pe împăratul
lui. Wilhelm a fost adânc mişcat de acest mesaj şi l-a invitat pe băieţel la dânsul, în Olanda.
Acesta a venit însoţit de mama sa și toate s-au sfârşit printr-o căsătorie. Iată un puşti care nu
avea nevoie să citească cărţi asupra artei de a se face plăcut. El avea acest har de la
natură.
Sunt câţiva ani buni de când notez cu grija într-un carnet zilele de naştere ale amicilor
mei. Cum fac să le descopăr ? Simplu. Cu toate că nu cred deloc în astrologie, încep prin a-l
întreba pe prieten dacă crede că data naşterii are vreo legătură cu caracterul şi destinul. Mă
interesez apoi de luna şi ziua naşterii sale. Dacă răspunde: 24 noiembrie, de exemplu, scriu
această dată în carnetul meu. La începutul anului însemn fiecare aniversare pe pagina
corespunzătoare a calendarului, astfel că la timpul cuvenit îmi atrage atenţia în mod
automat. în ziua respectivă expediez scrisoarea sau o telegramă de felicitare. Ce surpriză!
Ce succes i Adesea sînt singurul care şi-a amintit de aniversare.
Vreţi să vă faceţi simpatizat ? Atunci vorbiţi cu căldură. La telefon, de asemenea,
răspundeţi "alo" pe un ton care arată că vă bucuraţi că auziţi glasul care vă cheamă.
Compania telefoanelor din New-York învaţă standistele să spună această formulă: ,,Ce
număr doriţi ?", într-un fel atât de plăcut că sună ca: "Bună ziua! Sunt fericită să vă servesc".
Această tactică dă rezultate bune şi în comerţ. Aş putea Să vă citez duzina de cazuri,
dar îmi lipseşte spaţiul: trebuie să mă limitez la două:
Charles R. Walter, şeful contabilităţii unei mari bănci din New-York, a fost însărcinat
să facă un raport confidenţial asupra creditului unei anumite firme. Nu cunoştea decât un
singur om care avea informaţiile dorite. S-a dus la el. Era preşedintele unei mari întreprinderi
industriale. Cum a intrat a văzut o secretară ce-şi băga capul pe uşă anunţând pe şeful ei că
"nu are timbre azi". ,.Colecţionez timbre pentru fiul meu, care are doisprezece ani", i-a
explicat preşedintele.
Dl. Walter a explicat scopul misiunii sale şi a pus câteva întrebări. Dar industriaşul s-a
arătat foarte vag, reticent, nebulos. Nu voia să se compromită şi nimic nu l-ar fi făcut să
vorbească. întrevederea a fost scurtă şi sterilă. Walter nu ştia ce. să facă.
"Atunci mi-am adus aminte de spusele secretarei: timbrele... copilul... Mi-am amintit,
de-asemenea, că serviciul pentru străinătate al băncii noastre adună toate mărcile din cele
cinci părţi ale lumii. Eram salvat. A doua zi, după amiază, m-am dus din nou la industriaş. I-
am trimis un bilet, în care* îl informam că aduceam mărci pentru fiul său... Ah! prieteni, ce
primire! Nu mi-ar fi strâns mâna cu mai mult entuziasm de-aş fi fost un alegător şi el un
candidat la Congres. Nu făcea decât să surâdă de plăcere, repetând: "George al meu va fi
încântat de asta! Şi de asta! E o minune!"
Timp de o jumătate de oră am vorbit despre timbre, uitându-ne mereu la fotografia
copilului. Apoi acest om important, mi-a dat. timp de o oră toate desluşirile ce le doream şi
pe care nici n-a mai fost
necesar să i le cer. După ce mi-a spus tot ce ştia el, a chemat pe câţiva funcţionari de-ai săi
să-i întrebe. Ba, a telefonat, de faţă cu mine, şi altor persoane, care cunoşteau chestiunea,
cerându-le date suplimentare. M-a umplut cu rapoarte, cifre şi corespondenţă. Era o victorie
fără precedent.
Iată un alt caz: Reprezentantul unui negustor de combustibil, M. Knaphle din
Filadelfia, se străduia de ani de zile să ia comanda unei mari întreprinderi cu numeroase
sucursale. Dar era zadarnic: aceasta continua să-şi comande cărbunii de la un furnizor ce
locuia în afara oraşului şi să-i aducă în camioane ce treceau chiar pe sub fereastra biroului
său. Knaphle fierbea. într-o seară, la cursul nostru, a atacat în public întreprinderile cu multe
18
sucursale, denunţându-le ca pe o pacoste a naţiunii. Şi se mai mira că nu le putea câştiga
simpatia!
I-am sugerat o altă tactică. Urma să organizăm o dezbatere cu subiectul: "Sunt
trusturile vătămătoare pentru economia ţării ?"
După sfatul meu, Knaphle trebuia să adopte în discuţie o atitudine favorabilă
societăţilor cu multe sucursale. El a acceptat. Apoi, s-a dus la unul dintre conducătorii
întreprinderii care-i provoca dureri de cap şi i-a spus: "Domnule, n-am venit aici să vă vând
cărbuni... Am venit să vă cer un sfat... Numai dv. mă puteţi ajuta ; nu văd nici o altă persoană
care mi-ar furniza mai bine ca dv. informaţiile de care am nevoie. Doresc să am succes în
această dezbatere şi v-aş fi foarte recunoscător de ajutorul ce mi l-aţi putea da..."
Iată sfârşitul acestei poveşti relatat de Knaphle însuşi:
"Cerusem acestui om numai câteva minute din timpul său ; sub această condiţie
consimţise să mă primească. Or, după ce m-a ascultat, m-a poftit și şed, apoi mi-a vorbit
timp de un ceas. şi patruzeci de minute despre realul serviciu pe care-l fac întreprinderile cu
multe sucursale umanităţii. Era mândru că datorită Casei sale sute de oraşe sînt
aprovizionate mai sănătos, mai repede, mai avantajos. în timp ce vorbea, ochii Iui luceau de
entuziasm. Trebuie să mărturisesc că el mi-a deschis mie însumi ochii asupra unor adevăruri
la care nici nu mă gândisem până atunci.
Când am plecat m-a condus până la uşă, mi-a urat reuşită şi m-a poftit să revin ca să-
i anunţ rezultatul dezbaterii. Ultimele cuvinte ce le-a pronunţaţi au fost acestea: "Treceţi la
primăvară... Aş vrea sa vă dau o comandă de cărbuni".
Pentru mine era aproape o minune. Îmi oferise comanda fără măcar să i-o fi cerut.
Izbutisem în două ceasuri, interesându-mă sincer de afacerile lui ceea ce n-am putut realiza
în doi ani".
Nu-i un adevăr nou ce l-aţi descoperit, domnule Knaphle. De mult, cu o sută de ani înainte
de lisus Christos, un poet roman, Publius Syrus, observa: "Ne interesăm de ceilalţi atunci
când şi ei se interesează de noi".
Deci, dacă vreţi să câştigaţi prietenia oamenilor, iată cea dintâi regulă de urinat: "Interesaţi-
vă sincer de ei!"'
CAPITOLUL II - Un mijloc uşor de a face impresie bună
Asistam la un dineu Ia casino-ul Central Park din New-York. O doamnă foarte bogată
se străduia să strălucească şi să le facă tuturor o impresie bună. Cheltuise o avere ca să se
împodobească cu zibeline, diamante şi perle. Din nefericire, nu făcuse nimic pentru obrazul
ei care respira amărăciune şi egoism. Ea nu înţelesese că în ochii oamenilor "expresia figurii
unei femei este mai importantă decât rochiile ce le poartă".
Charles Schwab afirma că surâsul său preţuia un milion de dolari şi este probabil că
se subevalua. Succesul ce l-a dobândit, în adevăr, era în întregime datorat personalităţii,
puterii sale de a se face iubit, farmecului personal, al cărui element preţios era şi acel surâs
cuceritor.
Odată, am petrecut o seară în tovărăşia Iui Maurice Chevalier. Sincer vorbind, am fost
dezamăgit, Mohorât, era cu totul deosebit de ceea ce-mi închipuisem. Dar, deodată a surâs
şi m-a cucerit. Fără zâmbetul său, Maurice Chevalier ar fi fost un nimeni la Paris, ca şi tatăl
sau fraţii săi.
Bineînţeles, vorbesc aici de surâsul sincer, larg şi spontan, care seduce şi
reconfortează şi nu acel surâs formal, pregătit, mecanic, căci acesta din urmă nu înşeală pe
nimeni şi, în loc de a plăcea, supără. Şeful personalului unui mare magazin din New-York îmi
19
spunea că preferă să angajeze o vânzătoare care n-are decât o instrucţie elementară dar cu
un surâs delicios, decât o licenţiată cu figura rece.
De ce câinii ne sînt atât de simpatici? Pentru că nebunele demonstraţii de bucurie ce
le arată ne mişcă şi ne flatează.
Directorul uneia din marile societăţi producătoare de cauciuc din America afirma că
un om nu poate reuşi în ceea ce întreprinde dacă nu-i place luxul. El nu împărtăşeşte
părerea generală că numai munca îndârjită poate duce la succes. Trebuie spunea el, să
lucrăm cu voie bună. Dacă ne sforţăm! dacă meşteşugul nostru ne plictiseşte, mergem la
eşec sigur. De asemenea, trebuie să ne placă societatea semenilor noştri, dacă vrem ca ei
s-o agreeze pe-a noastră.
Iată sfatul ce l-am dat la mii ele "businessman"! "timp de o săptămână şi la fiecare
ceas din zi surâdeţi cuiva dimprejurul vostru, în magazinul dvs., în drumul dvs. şi apoi veniţi
şi spuneţi-mi care sînt rezultatele noii voastre atitudini".
Redau, în acest sens, o scrisoare a d-lui B. Steinhardt, agent de schimb la Bursa din
New-York:
"Sunt însurat de 18 ani şi în acest timp n-am surâs niciodată soţiei mele. De abia îi
adresam vreo duzinii de cuvinte de la deşteptarea mea şi până a pleca la lucru. Eram fiinţa
cea mai ursuză şi cea mai supărătoare care a călcat vreodată pe Broadway.
După sfatul dv., m-am hotărât să încerc limite de o săptămână "experienţa surâsului”. A
doua zi, făcându-mi toaleta privii în oglindă trista mea figură şi-mi zisei: "Bătrîne Bill, de
astăzi s-a sfârşit cu mutra asta... Totul se va schimba. De acum înainte vei fi amabil, vei
surâde ".
- Aşezându-mă la-masă i-am adresat soţiei un "Bună dimineaţa" întovărăşit de un
surâs. M-aţi prevenit că va fi poate surprinsă. Nu! A fost pur şi simplu uluită, înmărmurită.
Această schimbare de atitudine care ţine de mai bine de două luni ne-a adus mai
multă fericire decât nu ne-ar fi dăruit viaţa noastră în comun un an întreg.
Acum, când ies. din apartament, îl întâmpin pe liftier cu un bună ziua şi un zâmbet.
Întreb cordial pe portar, surâd casierului metroului când îi cer biletul, iar la birou zâmbesc
oamenilor care nu m-au văzut niciodată amabil.
Împart biroul meu cu un alt agent de schimb care are un colaborator, un băiat foarte
simpatic. Am fost atât de încântat de rezultatele noii mele filosofii, incit am împărtăşit-o şi
colegului meu. El îmi mărturisi că la început m-a găsit foarte dezagreabil şi că nu şi-a
schimbat părerea despre mine decât în ultima vreme. Nu mai critic pe nimeni; în loc de a
blama, încurajez şi laud. Nu mai vorbesc altora de preocupările mele; încerc mai degrabă să
le pricep pe-ale lor. Această nouă tactică a mea mi-a revoluţionat cu desăvârşire viaţa.
Aducându-mi şi avantaje materiale, ea a făcut din mine alt om, fericit, binefăcător, în conjurat
de simpatii. Poate exista o răsplată mai bună?!"
Luaţi aminte că această scrisoare a fost redactată de un om sigur de e], experimentat,
un agent de" schimb care îşi câştigă existenţa la Bursa din New-York. îndeletnicire deosebit
de grea, în care eşuează! 9999 din 10000!
N-aveţi poftă să zâmbiţi. Străduiţi-vă. Faceţi ca şi cum aţi fi cu adevărat bine dispus.
Iată cum explică profesorul William James de la Harvard acest proces:
"Acţiunea pare să urmeze gândirii, dar în realitate, acţiunea şi gândirea se produc
simultan. Reglând acţiunea ce este controlată de voinţă, putem, indirect, dirija sentimentele
ce scapă influenţei ei.
Astfel deci, dacă am pierdut buna dispoziţie, cel mai bun mijloc de a o regăsi este ca
şi cum ea s-ar găsi în noi..."
E sigur că mijlocul cel mai bun de a cunoaşte fericirea constă în capacitatea de a ne
controla gândurile. Fericirea nu depinde de condiţiile din afară, ea este dictată de atitudinea
noastră mentală.
20
Da, mulţumirea noastră nu vine din ce avem, ce facem sau unde suntem; ea vine din
ce gândim! Să luăm două persoane trăind în acelaşi loc, exercitând aceeaşi profesie,
posedând aceeaşi avere şi ocupând acelaşi rang social: una este fericita, cealaltă
dimpotrivă. De ce ? Fiindcă au mentalităţi diferite.
"Nimic nu este rău, nimic nu este bun, spunea marele Shakespeare. Gândirea
noastră creează fericirea sau nenorocirea".
Citiţi sfaturile înţelepte ce urmează date de profesorul Elbert Mubbord şi urmaţi-le:
"Ieşind din casa voastră purtaţi capul sus; umpleţi-vă plămânii cu cit mai mult aer;
aspiraţi razele soarelui, dăruiţi-vă zâmbetul tuturor şi puneţi şi inimă în strângerea de mână.
Nu pierdeţi nici o clipă gândindu-vă la duşmanii voştri. Străduiţi-vă să determinaţi limpede in
mintea voastră scopul atins, apoi mergeţi drept înainte spre idealul propus. Odată fixate în
mintea voastră marile şi frumoasele lucruri ce vreţi să le îndepliniţi, veţi vedea că veţi prinde,
zi cu zi, toate ocaziile de a vă realiza proiectele, aşa precum coralii prind din valul marin
elementele necesare vieţii lor. Ajunge să creaţi înăuntrul vostru imaginea omului capabil, leal
şi util, ce vreţi sa deveniţi, pentru ca treptat, treptat, să se producă transformarea dorită...
Păstraţi o binevoitoare atitudine mentală, o atitudine de curaj, loialitate şi veselie. Gândurile
bune sînt constructive. Dorinţa le aduce pe toate. Orice rugăminte sinceră este îndeplinita.
Devenim asemănători idealului ce-l purtăm în inima noastră. Capul sus. Un Dumnezeu este
închis în templul fiinţei umane".
Chinezii sînt plini de înţelepciune. Ei au un proverb pe care ar trebui să ni-l întipărim în
memorie: "Omul care nu ştie a zâmbi, nu trebuie să-şi deschidă prăvălie. Un surâs nu costă
nimic, dar înfăptuieşte mult. Nu ţine decât o clipă dar amintirea Iui dăinuie câteodată o viaţă
întreagă. Nu poate fi cumpărat, cerşit, împrumutat sau furat. Dar nu serveşte la nimic atâta
timp cit nu a fost dăruit. Aşa că, dacă în drumul vostru întâlniţi un om prea obosit ca să vă
dăruiască un surâs, oferiţi-i-l pe al vostru.
Căci nimeni nu are mai multă nevoie de un surâs decât acela care nu-l poate dărui". Deci,
domnilor, dacă vreţi să fiţi iubit, urmaţi regula nr. 2: Surâdeţi.
CAPITOLUL III - Dacă nu veţi urma acest principiu... cu atât mai rău pentru dv.
În Rockland Country, din statul New-York, s-a produs un eveniment tragic. Un copil a
murit şi vecinii familiei se pregăteau pentru înmormântare. Unul dintre ei, Joe Farley s-a dus
să-şi scoată calul din grajd ca să-l înhame. Era un frig înţepător, pământul era acoperit cu
zăpadă, animalul nu mai fusese scos de câteva zile. în timp ce stăpânul său îl ducea la
adăpost, calul se învârti în loc, azvârlind din copite şi-l izbi atât de puternic pe Farley încât âl
ucise pe loc. Astfel că, în acea săptămână,: sătucul Stony Point avu două înmormântări în
loc de una.
Joe Farley lăsa în urma sa O: văduvă şi trei orfani, ale căror resurse erau reduse la
cele .câteva sute de dolari ce constituiau asigurarea vieţii capului de familie.
Cel mai mare dintre băieţi, Jim, avea zece ani se tocmi la lucru, la un şantier, unde
căra cărămidă şi nisip. N-avea timp să înveţe, dar avea în el geniul fiilor Irlandei: poseda arta
înnăscută de a se face iubit. Alese cariera politică. N-a frecventat nici o şcoală superioară.
Dar, înainte de a atinge vârsta de 46 de ani, ajunse să posede diplomele de la patru colegii,
titlul de preşedinte al Comitetului naţional democratic şi pe cel de ministru - foarte popular -
al poştelor S.U.A.
În cursul unei întrevederi avută cu Jim Farley l-am întrebat asupra secretului reuşitei sale.
"Munca" mi-a răspuns el.
21
"Să vorbim serios", l-am întrerupt. "Ei bine, atunci care este, după părerea dumitale,
acest secret?" m-a întrebat la rându-i. I-am zis: "Se spune că sunteţi capabil să strigaţi zece
mii de persoane pe numele lor mic". "Pardon l a exclamat el. Greşeşti, pot chema cincizeci
de mii de persoane cu numele lor mic".
Această memorie prodigioasă, trebuie să o ştiţi, a contribuit foarte mult şi la instalarea
lui Franklin D. Roosevelt în fotoliul prezidenţial, căci Jim Farley a fost agentul lui electoral.
Cu multe luni înainte de campania electorală a lui Roosevelt, Jim Farley s-a apucat să scrie
zilnic sute de scrisori populaţiilor din Nord şi Vest. Apoi a plecat în turneu şi, în 19 zile, a
parcurs 20 de state şi mai mult de 30 000 de kilometri. Descindea într-un oraş, vizita pe
reprezentanţii electorali la prânz şi la cină, le vorbea, îi entuziasma şi apoi pleca în altă
direcţie. Abia întors în Est, el scria celor pe care îi vizitase, cerându-le numele celor prezenţi
în ziua întâlnirii sale cu alegătorii. Astfel a ajuns să stabilească o listă generală ce cuprindea
mii şi mii de nume. Şi" fiecare din alegătorii înscrişi pe ea a avut surpriza de a primi un mesaj
al lui Farley. Scrisorile începeau întotdeauna cu "Scumpul meu Billy" sau "Scumpul meu
Joe" şi era semnată "Jim".
Jim Farley ştia că individul mijlociu preferă numele său tuturor numelor pământului
adunate la un loc. Amintiţi-vă numele, pronunţaţi-l cu uşurinţă şi veţi face purtătorului său un
compliment subtil şi foarte preţuit. Dar dacă-I uitaţi, dacă îl ortografiaţi greşit, îl veţi
indispune.
Care a fost cauza succesului lui Andrew Carnegie? Era numit regele oţelului, dar nu
cunoştea deloc metalurgia şi numeroşii săi tehnicieni ştiau mult mai mult despre această
ştiinţă decât el.
Numai că el ştia să conducă pe oameni şi de aceea a făcut avere. De tânăr, el şi-a
dovedit simţul de organizator de excepţie, de fin psiholog şi de conducător ; n-avea decât
zece ani când a descoperit importanţa de necrezut pe care o dau oamenii numelui lor. în ţara
sa natală, Scoţia, el prinse într-o zi un iepure femelă care âi dărui numeroşi iepuraşi. Nu
avea, însă, ce să le dea de mîncare. Atunci i-a venit o idee minunată: va da fiecărui pui
numele acelui băiat care îi va aduce trifoi sau lăptuci. Rezultatul a fost magic şi Carnegie nu
l-a uitat niciodată.
Mai târziu el s-a folosit în afacerile sale de aceeaşi tactică. Vroia să câştige clientela
Companiei de căi ferate din Pensylvania, al cărei preşedinte era Edgard Thomson. Prin
urmare, când a construit la Pittsburgh o mare uzină metalurgică el a botezat-o ,,Atelierele
metalurgice Edgard Thomson". Bineînţeles că e uşor de ghicit în ce direcţie mergeau acum
comenzile de şine ale companiei, făcute Ia îndemnul preşedintelui acesteia.
Când George Pullman şi Carnegie şi-au disputat monopolul vagoanelor-paturi, regele
oţelului şi-a amintit din nou de lecţia cu iepurii. Cei doi adversari luptau să obţină comenzile
lui Unison Pacific Railroad, se atacau reciproc, scădeau preţurile dar nu ajungeau la nici un
rezultat în afara aceluia că-şi pierdeau din beneficiu amândoi. într-o seară s-au întâlnit în
holul unui hotel din New-York. Carnegie 1-a salutat pe Pullman, zicându-i:
-
Nu credeţi c-am apucat-o amândoi pe un drum greşit ?
-
Ce vreţi să spuneţi ? a replicat celălalt.
Carnegie i-a propus atunci proiectul pe care îl avea în cap: fuzionarea celor două
companii. Pullman l-a ascultat dar nu se arăta prea convins. El a întrebat: "Şi cum să se
numească noua societate?" "Pullman Palace Car Company, fireşte", a răspuns prompt
Carnegie.
Efectul a fost instantaneu. Obrazul lui Pullman s-a luminat şi i-a spus prieteneşte:
"Veniţi în camera mea să stăm de vorbă...".
Din această conversaţie a ieşit un contract care a schimbat faţa industriei feroviare
americane.
Această facultate de a ţine minte numele prietenilor şi colaboratorilor şi de-ai cinsti la
momentul cuvenit a reprezentat unul din secretele popularităţii lui Car negi e. Se mândrea că
22
ştie pe de rost prenumele a unui mare număr din lucrătorii săi şi afirma că atât timp cât a
condus el uzinele nu a existat în acestea nici o grevă.
Oamenii sînt atât de mândri de numele lor încât se străduiesc să-l perpetueze cu orice preţ.
Să ne amintim de bătrânul P.T. Barnum, care, dezamăgit de a nu avea un fiu, a oferit
nepotului său G. H. Seely, 25 000 de dolari dacă consimţea să se numească Barnum Seely.
Nu până demult, persoanele bogate ofereau sume importante de bani scriitorilor
pentru ca aceştia să primească să le dedice cărţile lor. Bibliotecile şi muzeele îşi datorează
cele mai bogate colecţii oamenilor care nu puteau suporta gândul că numele lor ar putea
dispărea pe veci. La biblioteca publică din New-York se pot vedea lucrările oferite de Astori
şi Lenoxi. "Metropolitan Museum of Arts" perpetuează numele lui Benjamin Altman şi J.P.
Morgan.
Îndeobşte, uităm numele pentru că nu ne dăm osteneala să le notăm şi nu că suntem
prea ocupaţi, cum încercăm să ne scuzăm adesea.
Nu cred că există oameni care să fi fost mai! copleşiţi de treburi decât Roosevelt.
Totuşi, el găsea timp să-şi amintească până şi numele mecanicilor care se ocupau de
maşina sa.
Iată un exemplu: Casa Chrysler a construit pentru preşedinte un automobil special
care a fost livrat la Casa Albă împreună cu un mecanic, Când s-a prezentat în faţa lui
Roosevelt, acesta n-a îndrăznit să deschidă gura iar numele său a fost pronunţat o singură
dată de reprezentantul firmei. Cu toate astea, înainte de plecare, după ce-l instruise în ale
condusului, Preşedintele l-a chemat la el, i-a spus pe nume şi i-a strâns mâna, mulţumindu-i
că a venit la Washington. Cuvintele sale nu erau pur-protocolare, ci dimpotrivă sincere şi
cordiale.
Napoleon al III-lea pretindea că îşi aminteşte de numele fiecărei persoane ce îi este
prezentată. Când nu auzea bine numele, spunea imediat ; "Iertaţi-mă, n-am înţeles bine". In
timpul conversaţiei cu cel interesat avea grijă să-i pronunţe numele de două, trei ori. Dacă
era vorba de un personaj important, împăratul îi scria numele pe hârtie, se uita la el, îşi
concentra atenţia şi nu arunca hârtia decât atunci când numele respectiv era gravat în
memorie. Toate acestea cereau timp, "dar, spunea Emerson, curtoazia se face cu anumite
sacrificii".
Deci, dacă doriţi să câştigaţi simpatii, atenţie la regula, nr. 3: "Amintiţi-vă că numele
unui om este pentru el cuvântul cel mai plăcut şi cel mai important din tot vocabularul".
CAPITOLUL IV - Vreţi să deveniţi un vorbitor plăcut ? Este foarte uşor
Am fost de curând invitat Ia o serată de bridge. Nu joc bridge şi cum nici vecina mea
de asemenea nu cunoştea jocul, ne-am aşezat la taifas.
Ea cunoştea că lucrările mele m-au obligat să stau vreo cinci ani în Europa şi, de
aceea, mi-a zis: "Domnule Carnegie, aş dori să-mi vorbiţi despre toate locurile frumoase pe
care le-aţi vizitat".
In timp ce ne aşezam pe o canapea, ea mi-a spus ca tocmai se-ntorsese dintr-o călătorie în
Africa. Am observat: "Foarte interesantă Africa, dar n-am putut să merg niciodată acolo...
Spuneţi-mi, aţi vânat acolo ? Da ? Cit vă invidiez! Povestiţi-mi!". Şi ea a vorbit timp de 45 de
minute. Şi n-a mai pomenit un cuvânt despre călătoriile mele. Tot ce dorea era să aibă un
ascultător docil, pentru a vorbi despre ea şi despre amintirile ce le avea. De altfel, este o
realitate, oamenilor le place să vorbească atunci când văd că sînt ascultaţi cu interes. La un
dineu oferit de un editor new-yorkez am întâlnit un distins botanist. Era prima oară când
stăteam de vorbă cu un specialist în acest domeniu! L-am ascultat cu o stăruitoare atenţie în
timp ce-mi vorbea de plantele grase, de haşiş, de climatul serei şi-mi dădea interesante
23
detalii despre umilul cartof. Mai erau acolo poate o duzină de invitaţi, dar ignoram pe toată
lumea, violând regulile politeţii mai multe ceasuri pentru a asculta pe botanistul meu.
S-a făcut miezul nopţii. Mi-am luat rămas bun şi m-am retras. Atunci (am aflat-o mai
târziu) savantul m-a elogiat faţă de gazdă, spunându-i că tovărăşia mea era foarte
,,stimulatore" şi că sînt un minunat vorbitor. Un minunat vorbitor, eu care nu spusesem nimic
? Nici n-aş fi putut, de altfel, să vorbesc fără să schimb subiectul, întrucât botanica mi-era tot
atât de străină ca şi anatomia pinguinilor. Ascultasem doar cu interes şi el a simţit asta şi i-a
plăcut.
I-am spus că mă instruise şi mă captivase - ceea ce era adevărat.
I-am mai spus că mi-ar plăcea să am cunoştinţele lui - şi asta era adevărat. Îi
declarasem şi că aş fi încântat să rătăcesc cu dânsul prin natură - şi iar spuneam adevărul.
Iată de ce omul mă calificase drept un strălucit vorbitor, când în realitate nu fusesem
decât un excelent ascultător, încurajându-l pe el să vorbească. Cum să izbutiţi pe lângă
clienţii dv.? Cum să-i convingeţi ? După genialul profesor Charles V. Eliot nu există nici un
mister în asta. Pentru a cuceri simpatia unei persoane trebuie să-i acordăm toată atenţia
noastră când vorbeşte. Nimic nu-i mai măgulitor ca aceasta.
Nu-i nevoie să pierzi patru ani la Harvard ca să descoperi acest adevăr şi totuşi
cunosc comercianţi care închiriază localuri magnifice şi ruinătoare, care cumpără ieftin
mărfurile, aranjează, frumos vitrinele, cheltuiesc o groază de bani cu publicitatea şi
angajează funcţionari care nu-şi cunosc meşteşugul, nu ştiu să asculte, întrerup clienţii, îi
contrazic şi fac parcă totul ca să-i alunge din magazin.
Ascultaţi, de pildă, povestea lui I.C. Wootom elev Ia cursurile noastre. Îşi cumpărase
un costum dintr-un magazin din New Jersey. După puţină vreme a fost foarte dezamăgit de
achiziţie observând ca ieşea culoarea pe gulerul cămăşii, înnegrindu-l. A împachetat
vestonul şi l-a dus înapoi la magazin unde l-a găsit pe vânzătorul care-l servise şi i-a spus
necazul ce-l avea. De fapt nici n-a apucat săi termine că funcţionarul i-a şi tăiat vorba,
zicându-i: "Noi am vândut mii de asemenea costume şi e prijma oară când cineva se
plânge!". Acestea au fost cuvintele, dar tonul a fost cu mult mai urât. Parcă vroia să zică:
"Minţi! Iţi închipui că am să-nghit eu asta... vom vedea noi!". Un alt vânzător a fost atras de
discuţie, care la rându-i a adăugat: "Orice! costum iese puţin la început. Nu se poate altfel
mai ales la preţul ăsta. E de vină vopseaua!". Fier-i beam de mânie, mi-a mărturisit Wootom.
Primul vânzător insinua că sînt de rea credinţă ; al doilea îmi dădea să-nţeleg că am
cumpărat un articol de calitate inferioară. Mi-am ieşit din sărite, era să le arunc cu costumul
în cap şi să-i dau dracului când deodată a apărut în scenă şeful raionului... Un om care-şi
cunoştea meseria. El transformă un om furios într-un client satisfăcut! Cum ? în felul
următor: Întâi, a ascultat povestea de la început până la sfârşit fără a scoate un cuvânt.
Apoi, când am terminat şi cei doi vânzători şi-au expus şi ei argumentele, le-a răspuns,
punându-se în locul meu şi întrebându-mă: "Domnule, spuneţi-ne ce avem de făcut cu acest
costum şi ne vom conforma dorinţelor dv.". Cu cinci minute înainte eram gata să le strig:
"Ţineţi-vă costumul!". Dar acestui om i-am răspuns: "Voiam numai să ştiu părerea dv., să
aflu dacă este un defect trecător şi dacă are vreun remediu". Am plecat din magazin liniştit.
Nu ne mirăm că' şeful raionului îşi cucerise acest post. Cit despre cei doi vânzători, aceştia
îşi vor păstra toată viaţa acest post. Adică nu, mă-nşel ; vor fi probabil mutaţi la ambalaj sau
la manutanţă, acolo unde nu vor avea ocazia să vină în contact cu clientela, cu care habar n-
aveau să se comporte.
Acum câţiva ani, Compania de Telefoane din New-York a descoperit că are clientul
cel mai irascibil din câţi s-au văzut vreodată. Tuna şi fulgera, ameninţa să distrugă aparatul
telefonic. Refuza să plătească anumite taxe care, zicea el, erau greşite. Scria reclamaţii la
gazete. Depusese o mulţime de plângeri la Comisia Serviciilor publice şi intenta mai multe
procese împotriva Companiei de Telefoane.
24
Plictisită de acest scandal, Compania se decise să delege pe cel mai isteţ dintre
ambasadorii ei pe lingă acest zurbagiu. Trimisul îl ascultă înăcrit, îl lăsă să-şi verse tot
veninul şi se mulţumi să aprobe şi să zică amin. Iată cum istoriseşte aventura delegatul:
"După ce am ascultat timp de trei ceasul plângerile lui, amabil, mut şi aprobator m-a lăsat sa
plec. Am mai revenit să-l văd de patru ori. Intri timp m-am făcut membru al grupului pe care
acea ta îl fondase: "Societatea pentru protecţia abonaţii lor de telefon...". L-am ascultat
mereu cu atenţi" şi am aprobat punctele ce le ridica în timpul întreii vederilor noastre.
Niciodată nu mai fusese tratat fel de Compania de Telefoane şi s-a umanizat. Motivul ce
determinase demersul meu n-a fost menţionat decât la sfârşit. Dar, în acel moment, litigiul
era deja definitiv reglat, am primit plata tuturor notelor restante şi, pentru prima oară în
analele certurilor cu Compania, omul şi-a retras plângerile de la Comisia serviciilor
publice..."
Într-o zi, un client supărat pătrunse în biroul lui J.F. Detmer, fondatorul Ţesătoriilor
Detmer cea mai mare întreprindere în acest gen din lume "Omul - povestea mister Detmer -
ne datora 15 dolari. Nu recunoştea datoria, dar eu ştiam că ne înşeală. I-am trimis de mai
multe ori factura noastră, dar nimic. Şi iată-l acum luând trenul de Chicago şi poposind în
biroul meu. Mi-a spus clar nu numai că nu va plăti suma reclamată dar că nu ne va mai
cumpăra nici măcar de un dolar marfă! L-am ascultat cu răbdare. Când s-a liniştit, i-am spus
cu blândeţe: "Vă mulţumesc c-aţi venit la Chicago să-mi expuneţi cazul. Îmi faceţi un mare'
serviciu, întrucât contabilitatea noastră v-a supărat şi este în stare să supere alţi clienţi buni
şi asta n-o dorim. Credeţi-mă, sînt mai nerăbdător să vă ascult nemulţumirile, decât vreţi dv.
să le povestiţi. Era într-adevăr răspunsul ce-l aştepta cel mai puţin. Cred că era chiar
dezamăgit fiindcă făcuse călătoria special ca să-mi tragă o săpuneală. Şi iată, în loc să mă
încaier cu el, eu îi ofeream mulţumirile noastre! I-am promis să-i anulez datoria, i-am spus
că-i înţeleg toate sentimentele şi că, dacă aş fi fost în locul său aş fi procedat la fel. Pe de
altă parte, cum avea să nu mai cumpere de la noi, i-am recomandat alţi furnizori similari.
Altădată când venea la Chicago îl invitam la masă. De data asta am procedat la fel şi el... a
acceptat cu plăcere. Dar reîntorcându-se la biroul său mi-a făcut comanda cea mai mare ce
ni s-a prezentat vreodată. Apoi, ducându-se acasă bine dispus, a răscolit prin dosare şi a dat
de factura rătăcită, expediindu-ne imediat banii cu scuzele de rigoare. Mai târziu, când fiul
său s-a născut i-a dat ca al doilea prenume "Detmer" şi a rămas clientul şi amicul casei până
la moarte, timp de peste 22 de ani.
De mult, un biet imigrant olandez se ocupa, după orele de studiu, cu spălatul
geamurilor unei brutării. Părinţii săi erau atât de săraci încât îl trimiteau zilnic, cu un coş în
mină, să adune bucăţi de cărbune care cădeau din camioane. El se numea Edward Boit
Educaţia sa a fost absolut rudimentară. Cu toate astea el a ajuns mai târziu unul din primii
editori de magazine din America. Cum a reuşit ? Ar fi mult de povestit. Să încercăm a vă
prezenta fie şi numai originea succesului său.
El a părăsit şcoala la 13 ani şi şi-a luat un serviciu de groom la Western Union. Dar nu
părăsise gândul de a se cultiva. Prin urmare, a început să studieze singur. Făcea economii
la transport şi se lipsea de mâncare, până ce a strâns destui bani să cumpere o enciclopedie
a oamenilor mari american. Atunci el realiză ceva cu totul original. După ce le-a citit
biografia, el a scris multora dintre ei, cerându-le detalii inedite asupra copilăriei lor. Mai mult,
a vizitat chiar pe unii dintre ei şi cum ştia să asculte, i-a îmbiat la vorbă. Pe generalul
Garfield, atunci candidat la preşedinţie, l-a întrebat clacă e adevărat că fiind copil trăgea
şalupele de-a lungul canalului. Şi Garfield i-a răspuns... De asemenea, l-a rugat pe generalul
Grant să-i dea detaIii asupra uneia din bătăliile sale. Atunci Grant i-a desenat o hartă şi l-a
invitat la masă Boit n-avea atunci decât 14 ani), petrecându-şi seara cu el. I-a scris şi lui
Emerson, rugându-l să-i dea desluşiri asupra vieţii şi operei sale. în curând, micul funcţionar
de la Western Union se găsea în legătură cu un mare număr de persoane celebre din
Americi. Nu numai că coresponda cu ei, dar în vacanţă a fost chiar invitatul unora dintre
25
aceştia. Experienţa căpătată în acest mod i-a conferit siguranţă, ambiţie şi viziune asupra
viitorului, schimbându-i radical viaţa. Şi aceasta datorită numai aplicării principiilor expuse
mai sus şi urmate cu sfinţenie.
Printre jurnaliştii cei mai renumiţi, Isaac Maw cosson a fost probabil campionul
interviewiştilor de celebrităţi. El afirma că foarte mulţi gazetari nu-şi ating scopul pentru că nu
ştiu să asculte cu atenţie. "Sunt atât de absorbiţi de ce vor să spună, încât nu se pot
concentra asupra celor ce aud... Mulţi oameni mari mi-au mărturisit că preferă un auditor
bun decât un bun vorbitor. Din păcate, această calitate pare a fi dintre cele mai rare..."
Dacă vreţi să ştiţi ce aveţi de făcut pentru ca oamenii să vă ocolească, să râdă de voi
şi să vă dispreţuiască, iată reţeta: Nu ascultaţi niciodată ce spune altul ; vorbiţi necontenit
numai despre voi. Dacă, vă vine o idee în timp ce celălalt vorbeşte, nu aşteptaţi să
isprăvească. La ce bun ? Ceea ce el povesteşte nu este atât de interesant, de sclipitor,
precum ceea ce vrei să spui tu. De ce să pierzi timpul cu vorbăria altuia ? Taie fraza drept la
mijloc! Cunoaşteţi oameni care procedează aşa ? Eu, da!... Oameni imposibili, plini de ei,
beţi de propria lor importanţă! Cel mai amuzant e că unii dintre ei îşi au numele în rândul
somităţilor...
Omul care nu vorbeşte decât de sine, nu se gândeşte decât la sine. Şi ,,omul care se
gândeşte numai la sine este iremediabil prost crescut" a zis N.M. Buttler, preşedintele
Universităţii din Columbia.
Deci, dacă doriţi să treceţi drept un vorbitor plăcut învăţaţi să şi ascultaţi. Urmaţi sfatul
unei femei deştepte: "Pentru a fi interesant arătaţi-vă interesul pentru alţii. Puneţi întrebări
care stimulează plăcut pe interlocutorul dv. întrebaţi-l de viaţa lui, despre ceea ce a făcut.
Amintiţi-vă că pe persoana cu care vorbiţi o interesează de o sută de ori mai mult dorinţele ei
decât persoana şi preocupările dv. Durerea ei de măsea o supără mai rău decât foametea
care a secerat un milion de vieţi în China. Un furuncul o nelinişteşti cu mult mai mult decât
patruzeci de cutremure de pământ în Africa. Gândiţi-vă la toate astea, datai viitoare, când
veţi avea o conversaţie".
CAPITOLUL V - Cum să-i cointeresăm pe oameni ?
Toţi cei ce-l vizitau pe Teodore Roosevelt la Oyster Bay erau surprinşi de întinderea şi
diversitatea cunoştinţelor sale. "Un cow-boy să se fi prezentat în faţa lui, un politician sau un
diplomat, scria un cronicar, oricui, Roosevelt ştia cum să-i vorbească". Secretul ? Foarte
simplu. Când Roosevelt aştepta un vizitator, cu o seară înainte studia subiectul ce-l interesa
mai mult.
Genialul Wiliam L. Phelps, fost profesor la Universitatea din Yale, a înţeles acest
adevăr foarte de timpuriu. "Când aveam opt ani şi-mi petreceam vacanţa Ia mătuşa mea -
povesteşte el în eseul j asupra naturii umane - un domn în vârstă veni într-o seară să ne
vadă. După ce schimbă câteva amabilităţi cu mătuşa mea, îmi acordă întreaga sa atenţie. Pe
vremea aceea eram pasionat pentru vapoare şi oaspetele nostru ştiu să-mi capteze interesul
cu o mulţime de informaţii în domeniu. După plecarea sa mi-am dat drumul întregului
entuziasm. Ce om! Cum îi plăceau vapoarele, cum le cunoştea! Cu toate astea, mătuşa mea
îmi spuse că el era avocat la New-York şi că vapoarele îi erau cu totul indiferente. "Atunci de
ce n-a vorbit decât despre , asta ?" am întrebat eu contrariat. "Pentru că este un om bine
crescut şi şi-a dat toată osteneala să-ţi fie pe plac". "Niciodată n-am uitat observaţia mătuşii
mele" adăugă Phelps.
Am în faţa mea o scrisoare de la mr. Edward L. Chalif, care se ocupă activ de
asociaţiile de boy-scouts (cercetaşi). "Într-o zi, îmi scrie el, am aflat că o mare întrecere de
cercetaşi urma să aibă loc în Europa şi cum doream ca unul din fiii mei să ia parte, m-am
dus să-1 caut pe preşedintele unei mari întreprinderi din America pentru a-i cere să finanţeze
26
călătoria. Tocmai aflasem că el emisese un cec de un milion de dolari, pe care-l pusese în
ramă - o curiozitate, desigur după ce-l anulase.
Cum m-am aflat în faţa lui, i-am cerut să văd şi eu acest document. Un cec de un
milion de dolari! I-am zis cu admiraţie că e ceva ce încă n-am văzut în viaţa mea. Mi l-a
arătat cu plăcere. L-am cercetat cu atenţie şi i-am cerut unele lămuriri". Observaţi, desigur,
că mr. Chalif nu a vorbit nimic despre cercetaşi, nici de concurs, nici de scopul vizitei sale. El
a vorbit numai de ceea ce ştia că-1 interesează pe celălalt. Şi iată cum amabilitatea sa a fost
răsplătită. După câteva minute, preşedintele i s-a adresat "Despre ce vroiai să-mi vorbeşti ?"
I-a expus cererea sa. "Spre surpriza mea, continuă mr. Chalif în scrisoare, nu numai că mi-a
acordat ceea ce doream,' dar mi-a depăşit cu mult aşteptările. Eu menţionasem călătoria
doar pentru un băiat iar el s-a oferii să acopere cheltuielile tuturor celor cinci băieţi ai mei şi
pe a mea, recomandându-mi să stau şapte săptămâni în Europa. Mi-a dat chiar şi
recomandări ca să fiu introdus la sucursalele sale. De atunci, el a oferit posturi multora dintre
cercetaşii ai căror părinţi sînt nevoiaşi şi a ocupat un rol activ în asociaţia noastră".
Este aceasta o metodă recomandată în raporturile comerciale ? Să luăm cazul lui
Henry G. Duverfnoy, care conducea una dintre cele mai mari casa producătoare de biscuiţi
din New-York. De patru ani el încerca să-şi vândă biscuiţii şi pâinea la unul dintre hotelurile
New-Yorkului. în fiecare săptămână se ducea la director. Ba s-a instalat chiar şi întruna din
camerele hotelului pentru a-l putea "lucra" mai bine pe acesta. Rezultatul: nul. După ce a
urmat cursul nostru, s-a decis să schimbe strategia.! Se strădui să descopere gusturile şi
părerile omului de care avea nevoie. ,,Am aflat, povestea el mai târziu, că face parte, ba
chiar este preşedintele unei societăţi hoteliere numită "Bun venit în America" Când l-am
văzut prima oară i-am vorbit cu entuziasm despre "Bun venit". Ah, prieteni, ce... bun venit!
Vibrând de bucurie mi-a vorbit o jumătate de oră despre organizaţia sa. Mi-am dat seama că
asociaţia era marota sa, pasiunea vieţii lui. înainte de încheierea întrevederii noastre eram
înrolat... N-am scos un cuvânt despre biscuiţi. Dar nu mult mai târziu, economul hotelului îmi
telefona să vin cu nişte mostre de biscuiţi şi cu preţurile. "Nu ştiu ce i-ai făcut patronului, mi-a
zis el intrigat, dar vorbeşte numai despre dumneata!"
Gândiţi-vă! De patru ani mă străduiam să obţin acest om de client şi aş mai alerga şi
acum după el dacă nu i-aş fi descoperit la timp gusturile şi lucrurile ce-i plăceau".
Daca vreţi să câştigaţi simpatia oamenilor, vorbiţi-le despre ceea ce îi interesează, de
ceea ce au pe suflet:
CAPITOLUL VI - Cum să plăcem imediat ?
Mă aflam la poştă, aşteptându-mi rândul la ghişeul "Recomandate". Am fost surprins
de aerul plictisit cu care lucra funcţionarul. Desigur, nu era amuzant să-ţi petreci zilele
cântărind plicuri, vânzând timbre, completând recipise. Mi-am zis: "Hai să-i fac pe plac
acestui băiat şi să-i smulg un zâmbet... Pentru asta trebuia să-1 spun ceva drăguţ". Nu e
chiar uşor de găsit motivul, dar atunci mi-a fost simplu, băiatul având un păr minunat. Astfel,
în timp ce-mi "cântărea scrisoarea, i-am zis: "Aş vrea să am părul dumitale!" A ridicat capul,
surprins şi radiind. ,,Oh, a exclamat el cu modestie, nu mai e cum era înainte!" L-am asigurat
că era minunat indiferent cum ar fi fost înainte. Era încântat. Am prelungit încă puţin
conversaţia plăcută apoi când am dat să plec mi-a spus sigur de el: "Mi s-au mai făcut
adesea complimente pentru părul meu".
Pariez că acest băiat a plecat acasă uşor ca o pasăre, că i-a repetat nevestei ce i-am
spus şi că seara, făcându-şi toaleta, s-a mai uitat odată în oglindă, zicându-şi: "Adevărat,
frumos păr mai am!" Când am povestit această istorioară, unul dintre elevii mei m-a întrebat:
"Bine, dar ce vroiaţi să obţineţi de la acest om ?"
27
Ce vroiam ? Doream să obţin de la acest tânăr ceva foarte preţios: delicioasa
satisfacţie de a fi făcut un gest cu totul dezinteresat, unul din acele j acte de generozitate, a
cărui amintire rămân mereu în memoria noastră mult timp după ce incidentul care l-a
provocat a fost uitat.
Acum 19 secole, Isus spunea discipolilor săi "E mai dulce să dai, decât să primeşti".
Cum am mai spus-o, dorinţa de a fi importanţi este, după profesorul John Dewey, cea
mai puternică dorinţă omenească. Aceasta este, o repet, cea care ne separă de animale.
Timp de milenii, filosofii au speculat principiile care călăuzesc raporturile dintre oameni şi
toate studiile lor au sfârşit prin a ajunge, în cele din urmă, la un singur precept. El este tot
atât de vechi ca istoria omenirii. Zoroastru îl predica adoratorilor focului în Persia, acum trei
mii de ani. Confucius îl expunea în China în urmă cu 24 de secole. Cu cinci sute de ani
înainte de Christos, Budha îl proclama pe malurile Gangelui cel sfânt şi cărţile budiste îl
menţionau cu o mie de ani înaintea lui.
Mai târziu, Isus îl predica pe colinele pietroase ale Iudeei. El rezuma într-o singură
frază această regulă care e poate cea mai importantă din lume: "Poartă-te cu alţii aşa cum
ai vrea ca ei să se poarte cu tine".
Ţineţi la stima celor ce vă înconjoară ? Vreţi ca meritele să vă fie recunoscute ? Vă
place să vă simţiţi important în mica dv. sferă ? Alunei detestaţi linguşirile mincinoase şi
grosolane şi doriţi-vă numai elogii sincere. Vreţi să fiţi onoraţi ? Atunci încurajaţi şi lăudaţi.
Toţi aspirăm la aceasta. Să ascultăm, deci, legea Scripturii... Cum ? Când? Unde ?
Răspunsul e simplu: mereu şi peste tot.
Ascultaţi istoria romancierului Hall Caine. Era fiul unui fierar şi nu primise decât o
instrucţie rudimentară. Totuşi a ajuns celebru. Iată originea carierei sale:
Adora poezia şi toate poemele lui Dante-Gabriel Rosetti. Cum ţinuse o conferinţă
asupra operei poetului, i-a adresat acestuia o copie, care l-a încântat mult. "Un tânăr care
are o judecată atât de elevată despre mine trebuie să fie foarte inteligent" şi-a zis, probabil,
poetul. Şi l-a invitat pe fiul de fierar la el, încredinţându-i postul de secretar. Graţie noii sale
situaţii, tânărul a avut şansa de a veni în contact cu maeştrii literaturii. Sfătuit şi încurajat de
ei, s-a apucat de scris şi a atins succese! triumfale. Proprietatea sa de la Greeba Castle, din
insula Man, a devenit un loc de pelerinaj pentru turişti, iar el a lăsat avere două milioane şi
jumătate de dolari. Şi, cine ştie, poate ar fi murit sărac şi necunoscut dacă n-ar fi scris acel
eseu în care-şi exprima admiraţia faţă de un om ilustru.
Aceasta este puterea prodigioasă a laudei, când vine din inimă. Rosetti se considera
un personaj important. De ce să ne mire? Fiecare ne credem important, foarte important.
Naţiile nu diferă de indivizii. Vă simţiţi superiori japonezilor? Adevărul e că japonezii se cred
infinit superiori nouă. Un japonez de şcoală veche, de exemplu, este indignat când vede o
doamnă din ţara lui dansând cu un alb. Credeţi că valoraţi mai mult decât un indian ? E
dreptul dv. Totuşi, există un milion de indieni care vă dispreţuiesc într-atât încât n-ar consimţi
să se spurce atingând mâncarea pe care umbra dv. murdară a atins-o!
Fiecare naţie se crede superioară alteia. Aceasta este, de altfel, şi originea
patriotismului, a războaielor.
Să privim acest adevăr bine în faţă. Orice om Ś pe care-l întâlnim crede că ne domină într-un
fel sau altul. Amintiţi-vă de cuvintele lui Emerson: "Orice om îmi este superior cu ceva ; de
aceea pot învăţa ceva de la oricare". Ceea ce e trist e să vezi pe unii care neavînd cu ce să
se mândrească încearcă să-şi acopere lipsurile cu vanitatea lor zgomotoasă... Cum zicea
Shakespeare: "Om! Om deştept! învăluit în puţină autoritate, tu joci în faţa Cerului o
comedie atât de grotească încât faci să plângă îngerii!"
George Eastman, regele Kodakului care a inventat filmul transparent şi a simplificat
tehnica filmării, a adunat o avere de o sută de milioane de dolari, devenind celebru în lumea
întreagă. Asta nu-l împiedica să se lase mişcat de cele mai simple laude.
28
Acum câţiva ani, Eastman a construit Şcoala de Muzică din Rochester şi un teatru în
memoria mamei sale. Directorul unei importante fabrici de scaune, mr. Adamson, dorea să
obţină adjudecarea mărfii sale pentru cele două clădiri. El telefona arhitectului pentru a cere
o întrevedere lui Eastman, la Rochester. Când sosi, arhitectul îi zise: "Ştiu că vrei această
comandă, dar te previn că n-ai nici o şansă cu Eastman dacă îi iei mai mult de cinci minute.
E foarte ocupat. Intră, zi repede ce vroi şi pleacă".
Adamson a fost introdus înăuntru. Eastman era aplecat peste biroul său. După o clipă
s-a ridicat zicând: "Bună ziua domnilor, ce pot face pentru dumneavoastră ?" Arhitectul l-a
prezentat pe Adamson. Acesta i-a zis importantului personaj: "Domnule Eastman,
aşteptându-vă v-am admirat biroul. E o plăcere să lucrezi într-o astfel de cameră. Ştiţi, şi noi
facem boazerie murală. Dar mai frumoase ca acestea n-am mai văzut!"
Eastman i-a răspuns gânditor: "îmi aminteşti un lucru pe care aproape că l-am uitat.
Da, e un birou frumos. îmi plăcea mult la început. Dar acum m-am obişnuit cu el, apoi luat cu
treburile zilnice nu mai observ aceste decoraţiuni ".
Adamson frecă cu degetul unul din ornamente. "Este stejar englezesc, nu-i aşa ? E
puţin diferit de cel italienesc". ,,'E adevărat, răspunse Eastman. L-am adus din Anglia".
Eastman îi arătă apoi toată decoraţia camerei, proporţiile, coloritul, sculpturile de mână şi
toate celelalte detalii la care colaborase. Cei doi bărbaţi se apropiară de fereastră şi
Eastman, discret şi modest ca de obicei, îi arătă câteva din instalaţiile realizate de el.
Adamson îl felicită cu căldură. Stimulat de întrebări, Eastman i-a descris apoi experienţele
sale cu clişeele fotografice, nopţile consumate pentru a reuşi. ,,în sfârşit, i-a spus Eastman
lui Adamson, în timpul călătoriei mele în Japonia am cumpărat scaune. Le-am adus pentru
veranda mea. Din păcate, vopseaua a crăpat de căldură! Vino cu mine la masă şi ţi le voi
arăta". După masă, Easman i-a arătat scaunele din Japonia. Valora fiecare câte un dolar,
dar marele Eastman, care câştigase o sută de milioane de dolari, era mândru de ele pentru
că le vopsise singur. Comanda de scaune de acum se ridica la 90000 dolari. Mai e nevoie să
vă spunerii cine a primit această comandă ? James Adamsori evident. Iar din acel moment,
cei doi bărbaţi au fost prieteni până la moarte.
Această magie a elogiului n-ar trebui s-o introducem înainte de orice în căminul nostru
? Nu cunosc loc unde să fie mai necesară sau mai neglijată. Soţia dv. are oarecare calităţi ;
sau asta o credeaţi la început, altfel n-o luaţi de soţie. De când, însă, nu i-aţi mai făcut vreun
compliment? De când? Celebra cronicară Dorothy Dix scria într-un articol: "Nu vă însuraţi
până nu aţi învăţat arta de a face complimente. A flata o femeie înainte de căsătorie e o
chestie de gust, dar după e o necesitate şi o garanţie de fericire. Uniunea conjugală cere nu
atât francheţe, cât diplomaţie.
Dacă vreţi zilnic festinuri regeşti, nu criticaţi niciodată bucătăria soţiei, nu faceţi
comparaţii supărătoare între reţetele ei şi ale mamei dv. Dimpotrivă, lăudaţi neîncetat
talentele ei gospodăreşti şi felicitaţi-vă pe faţă că aţi luat o soţie care întruneşte deopotrivă
calităţile lui Venus, Minerva şi Mary Ann (personalitatea perfectei gospodine)".
Ştiţi ce trebuie să faceţi ca o femeie să se îndrăgostească de dv. ? E un secret
împrumutat tot de la Dorothy Dix. într-o zi ea intervieva un celebru poligam, care cucerise
inimile şi economiile a 24 de femei. Când l-a întrebat cum a reuşit, el a răspuns dezinvolt:
"Nu e mare lucru... Nu ai decât să le vorbeşti despre ele".
Aceeaşi tactică reuşeşte admirabil şi la bărbaţi. "Vorbeşte-i unui bărbat despre el,
spunea Disraeli, unul dintre cei mai îndemânatici politicieni din câţi au guvernat Imperiul
Britanic, vorbeşte-i numai despre el şi te va asculta ore întregi".
Ei, aţi citit destul această carte. Închideţi-o. Scuturaţi cenuşa din pipă. încercaţi să
experimentaţi această tactică a elogiului asupra primei persoane ce o veţi întâlni şi veţi
vedea minunea îndeplinind-se.
29
Aşadar, şase mijloace pentru a câştiga simpatia lumii:
Regula I. Interesaţi-vă sincer de alţii.
Regula II. Surâdeţi.
Regula III. Amintiţi-vă că numele unui om este pentru el cuvântul cel mai dulce şi
mai important din tot vocabularul.
Regula IV. Să ştiţi a asculta. Încurajaţi pe alţii să vorbească despre dânşii.
Regula V. Vorbiţi interlocutorului dv. de ceea ce îi place.
Regula VI. Faceţi-i în chip sincer să-şi simtă importanţa.
30
PARTEA a III-a - 12 MIJLOACE DE A OBŢINE CONSENSUL
CAPITOLUL I. - Într-o discuţie nu există niciodată învingător
Puţin după război am primit o lecţie preţioasă. Pe vremea aceea eram managerul lui
Sir Ross Smith şi asistam într-o seară la un banchet dat în onoarea sa. în timpul mesei,
vecinul meu mi-a istorisit o poveste în care se afla citatul următor: "Există un Dumnezeu care
aranjează destinele noastre după placul său, oricare ar fi voinţa noastră". Povestitorul
pretindea că acest citat provine din Biblie. Se înşela, îl cunoşteam. Eram sigur. De aceea,
pentru a-mi arăta superioritatea şi a-mi arăta importanţa, l-am corectat - ceea ce nimic nu-mi
cerea s-o fac - explicându-i că fraza este din Shakespeare ? Dar celalalt nu vroia să cedeze
deloc. Ce? Fraza aceea din Shakespeare ? Imposibil, absurd! E din Biblie! Autorul susţinerii
era aşezat în dreapta mea iar Frank Gammond, un vechi prieten de-al meu, dar şi unul dintre
cei mai avizaţi cunoscători ai marelui Will în stânga. De comun acord, ne-am adresat lui ca
să ne arbitreze. După ce ne-a ascultat, Gammond mi-a tras una cu piciorul pe sub masă,
apoi a anunţat senin: "Dale, te înşeli, domnul are dreptate. Acest citat e din Biblie".
Am tăcut până ce am pornit amândoi, eu şi Gammond, spre casă şi atunci l-am
atacat: "Frank ştiai foarte bine că acel citat e din Shakespeare! Ce ţi-a venit cu." "Bineînţeles
că ştiam, mi-a răspuns el. Se găseşte în Hamlet, actul V, scena a 2-a Dar eram invitaţi la o
reuniune veselă, dragul meu. De ce vrei să-i dovedeşti unui om că ai dreptate Este acesta
un mijloc de a te face simpatic ? Ţi-a cerut el părerea ? Nu ştii că e mai bine să eviţi
întotdeauna certurile ?"
"Evită întotdeauna certurile". Omul care mi-a inoculat-o este mort acum, dar lecţia lui
îmi foloseşte şi azi. Şi era o lecţie de care aveam nevoie, Adoram controversele. În tinereţe
discutam cu fratele meu toate subiectele posibile. La colegiu învăţam logica şi argumentaţia
şi niciodată nu lipseam ] de la conferinţele contradictorii. Nu degeaba m-am născut în
Missouri, ţara cârciogarilor şi scepticilor... ? Mai târziu am ţinut un curs de dialectică şi chiar,
o mărturisesc spre ruşinea mea, îmi propusesem să scriu o carte asupra acestui subiect. De
atunci, am asistat la mii de discuţii, le-am analizat, am luat parte la ele. Şi concluzia, după
atâtea experienţe, este că mijlocul cel mai bun de a învinge într-o controversă este acela de
a o evita.
Fugiţi de discuţii contradictorii cum fugiţi de şarpele cu clopoţei sau de cutremurele de
pământ! De nouă ori din zece, fiecare din adversari rămâne cu convingerea că el are
dreptate. Aceste bătălii nu le câştigă nimeni. Într-o companie de asigurări cuvântul de ordine
pentru toţi agenţii este următorul: "Nu discutaţi niciodată". Pentru că nu discutând convingi
pe cineva. Nu aceasta este modalitatea ele a influenţa spiritul omenesc.
De exemplu, sînt mulţi ani de-atunci, aveam ca elev un irlandez belicos, Patrick
O'Haire. Era un băiat bun şi simplu, dar Doamne, cum îi mai plăcea să se certe! Mi-a
mărturisit că este reprezentant al unei firme de vânzări de autocamioane şi automobile dar
că nu reuşea deloc în meseria lui. Descosându-l am aflat că mereu îi contrazicea pe auditori
şi astfel îi irita tocmai pe cei de care avea nevoie, discuta, se certa, îşi pierdea cumpătul.
Dacă un client îndrăznea să-i critice maşinile, Pat vedea roşu în faţa ochilor şi aproape că-l
lua de guler. Oh, pe vremea aceea avea întotdeauna ultimul cuvânt, ci era întotdeauna
învingătorul în discuţii. Mai târziu mi-a mărturisit: "Vai, de câte ori am plecat de la un client,
spunându-mi cu satisfacţie - cum l-am înfundat pe ăsta! - dar, din nefericire, fără să-i vând
ceva!"...
Prima mea grijă cu Pat nu a fost să-l învăţ să
vorbească, ci să-l fac să-şi ţină gura. El este astăzi cel mai bun vânzător al lui White Motor
din New. York. Cum se poartă acum ? Ne spune el însuşi; "Când mă duc la un client şi-mi
zice: "Ce ? Un camion White ? Nu-mi trebuie, E marfă uşoară. Nici gratis nu-mi trebuie. Eu
31
vreau camionul Cutarea îi răspund cu dulceaţă: "Ascultaţi-mă, prietene, camioanele cutare
sînt foarte bune. Dacă veţi lua unul din acela nu vă veţi înşela". Deodată nu mai spune nimic.
Nu mai are ce discuta contradictoriu cu mine. Chiar dacă mai zice o dată că Cutare este un
camion straşnic, eu îi răspund pe loc: "E adevărat, domnule” Dar ştiu că n-o s-o ţină toată
ziua cu... camioanele Cutare sînt excelente. Aşa că părăsim acest subiect şi eu încep a
descrie calităţile camionului White. Să conving...
Gândindu-mă la trecut, mă întreb cum am putut vinde măcar un singur camion ? Mi-
am pierdut ani de zile discutând, încăierându-mă, creând antagonisme" Azi ştiu să tac. E
mult mai profitabil".
Înţeleptul Franklin spunea: "Tot hărţuindu-l şi argumentând vei reuşi poate să-l încurci
pe interlocutor, dar victoria ta va fi deşartă, fiindcă nici o dată nu vei obţine ca adversarul să
fie sincer de acord cu tine".
Atunci, alegeţi singuri: un succes spectaculos şi teoretic sau înţelegerea sinceră a
unui om. E rar să le poţi obţine pe amândouă în acelaşi timp.
Un jurnal din Boston reproducea într-o zi acest amuzant epitaf:
Aici zace corpul Iui William Jai.
El muri apărându-şi cu ardoare opiniile.
El avea dreptate, toată viaţa a avut dreptate.
Dar nu a murit mai puţin.
Decât dacă nu ar fi avut.
După ani de zile de activitate politică, William Mc Adoo, secretar de stat sub
preşedinţia lui Wilson, declara "că e imposibil să-l convingi pe un ignorant prin logică".
Un ignorant! Eşti modest, domnule Mc Adoo! O lungă experienţă m-a învăţat că e
imposibil să schimbi prin logică părerea oricărui om, oricare ar fi fost gradul inteligenţei sau
al culturii sale!
Constant, primul valet al lui Napoleon, juca adesea biliard cu Josefina. în "Amintirile
vieţii particulare a lui Napoleon" el scria: "Cu toate că aveam oarecare îndemânare, făceam
întotdeauna în aşa fel ca ea să câştige, ceea ce-i făcea o mare plăcere..."
Din exemplul lui Constant să luăm o învăţătură... constantă. Să lăsăm clienţilor,
prietenilor, soţiei plăcerea de a triumfa în micile noastre certuri...
Budha a zis: "Niciodată ura nu pune capăt urii, ci numai dragostea". O neînţelegere
nu este risipită printr-o discuţie, ci prin tact, diplomaţie şi dorinţa generoasă de a ne pune în
locul adversarului.
Într-o zi, Lincoln a spus: "Omul care vrea să se ridice nu are timp de pierdut în certuri.
Acestea înăcresc caracterul şi te fac să-ţi pierzi controlul asupra ta. Nu vă temeţi de a face
concesii. Mai bine să cedezi calea unui câine, decât să te muşte certându-te cu el și nevoind
să-l laşi să treacă. Căci chiar omorând câinele, nu veţi anula efectul muşcăturii". Cel mai bun
mijloc de a triumfa într-o cearta este de a o evita!
CAPITOLUL II - Un mijloc fără greş de a-ţi face duşmani. Cum să-l ocolim ?
Pe timpul când Teodore Roosevelt era preşedintele Statelor Unite, mărturisea că el
nu putea fi sigur de judecata sa mai mult de şaptezeci şi cinci de ori dintr-o sută: aceasta era
limita extremă a posibilităţilor sale.
Dacă acesta era recordul unuia dintre oamenii cei mai distinşi ai secolului XX, ce
speranţă mai rămâne muritorilor de rând, dumitale, mie ?
Iată, dacă puteţi fi sigur că aveţi dreptate numai de cincizeci de ori dintr-o sută, nu vă
rămâne decât să vă instalaţi în Wall Street, să câştigaţi un milion de dolari pe zi, să
32
cumpăraţi un yacht şi să vă căsătoriţi cu o stea. Dar dacă nu puteţi ajunge la aceste
proporţii, cum vă permiteţi să le spuneţi altora că nu au dreptate ?
Puteţi face pe un om să înţeleagă că se înşeală cu o privire, o intonaţie, un gest, tot
atât cât şi prin cuvinte. Şi dacă-i ziceţi că nu are dreptate, credeţi că-l veţi convinge ?
Niciodată! I-aţi dat o lovitură directă inteligenţei sale, judecăţii sale, amorului propriu. Puteţi
să-i aruncaţi în cap toată logica lui Platon sau a lui Immanuel Kant, nu-i veţi schimba
convingerea pentru că l-aţi jignit. Nu începeţi niciodată prin: "Iţi voi dovedi..." Aceasta vrea
să spună: ,,Sunt mai deştept decât tine. Te voi convinge eu". Dacă doriţi să dovediţi ceva,
nimeni să n-o bănuiască. Urmaţi sfatul poetului: "învăţaţi pe alţii fără să aveţi aerul că-i
învăţaţi". Lordul Chesterfield îi spunea fiului său: ,,Fii mai înţelept ca alţii, dacă poţi; dar nu o
arăta".
Astăzi nu mai cred aproape nimic din ceea ce credeam acum 20 de ani, afară de tabla
înmulţirii. Peste alţi 20 de ani poate nu voi mai crede un cuvânt din ceea ce am scris în
această carte. Opiniile mele sînt din ce în ce mai puţin definitive. Socrate repeta discipolilor
săi: "Ştiu un singur lucru: acela că nu ştiu nimic". Nu am pretenţia să mă cred mai tare ca
Socrate, de aceea nu mai spun de mult oamenilor că nu au dreptate. Şi bine am făcut! Dacă
cineva afirmă un lucru care vi se pare fals nu e mai bine să începeţi astfel: ,,Ştiţi, nu sînt
deloc de părerea asta, dar poate mă-nşel. Mi se întâmplă adesea. Aş vrea să cunosc
adevărul... .Să examinăm problema împreună, vreţi ?..." Fraze ca acestea sînt miraculoase.
Nimeni pe lume nu poate să se supere de cuvinte ca acestea. Să examinezi faptele este
metoda savantului.
Mr. S..., tânăr avocat, la New-York pleda o cauza importantă în faţa Curţii Supreme. In
timpul pledoariei, unul dintre judecători i-a spus acestuia" "în legea maritimă prescrierea este
de şase ani, nu?" Mr. S... s-a oprit, s-a uitat fix la judecător, apoi, brusc, a exclamat:
,.Onorate domnule judecător, în legea maritimă nu există prescriere!" O tăcere adâncă s-a
lăsat în sală şi. temperatura părea că a scăzut la zero. ,,Judecătorul se înşelase şi i-am spus
J gândi Mr. S... Dar era acesta mijlocul de a-i câştiga prietenia şi de a-l aduce de partea
cauzei mele ? Nit. Sunt convins că legea era de partea mea şi vorbisem mai bine ca
niciodată. Totuşi n-am câştigat acel proces. Făcusem greşeala de neiertat de a arăta
eroarea ce o făcuse unui celebru personaj din lumea paşilor pierduţi şi îmi primisem plata".
Rare sînt persoanele a căror judecată este sănătoasă, obiectivă şi lucidă. Cei mai
mulţi dintre noi sînt plini de subiectivism şi parţialitate. Mintea noastră este întunecată de
gelozie, de bănuială, de teamă, de invidie şi vanitate. Marea mulţime nu doreşte să-şi
schimbe părerile despre credinţa lor religioasă, despre marca automobilului preferat sau
despre Clark Gabie. Iată ce spune James II. Robinson în "Formarea spiritului": ,,Se întâmplă
să ne schimbăm spontan opiniile, fără sforţare şi fără emoţie. Dar dacă ni se afirmă că
greşim ne revoltăm împotriva acestei acuzaţii şi luăm atitudine defensivă imediată.
Convingerile ni le facem cu o nespusă uşurinţă, dar ajunge să fim ameninţaţi de a le pierde
ca să ne cramponăm de ele cu o pasiune sălbatica
Desigur, nu ne temem atât pentru ideile aflate în primejdie, cât pentru amorul nostru
propriu... Adjectivul posesiv "al meu", "a mea"' este pentru om unul dintre cele mai
importante cuvinte şi a ţine seama de acest adevăr este începutul înţelepciunii. Când greşim
ne-o mărturisim nouă înşine. Mărturisim, uneori şi altora, care ştiu cum să ne ia, cu toată
blândeţea şi diplomaţia şi ne fălim chiar cu sinceritatea şi curajul nostru. Dar nu la fel se
întâmplă când se încearcă să ni se vâre pe gât, cu forţa, un adevăr neplăcut.
Dacă doriţi să vă perfecţionaţi, dacă doriţi să învăţaţi a vă stăpâni şi a convinge şi pe
alţii s-o facă, citiţi autobiografia lui Benjamin Franklin. Ea e una dintre cele mai pasionante
povestiri, una din operele clasice ale literaturii americane.
Pe când Franklin nu era decât un adolescent sălbatic şi neîndemânatic, un vechi
prieten l-a luat de o parte şi l-a mustrat, zicând:
33
"Eşti imposibil, teribil de tăios cu toţi cei care nu sînt de părerea ta ; contrazicerile tale
sînt asemenea unor palme. Din această cauză, toată lumea fuge de tine ; prietenii tăi sînt
bucuroşi să nu te mai întâlnească. Te crezi atât de grozav încât consideri că n-ai ce învăţa
de la nimeni. Într-adevăr, nimeni nu va încerca să te înveţe ceva, căci ar fi o trudă zadarnică.
De aceea, nu prea văd cum ai să-ţi înmulţeşti cunoştinţele actuale care, crede-mă, sunt,
totuşi, tare sărace".
Franklin a primit această biciuitoare mustrare cu înţelepciune şi s-a străduit să se
schimbe.
"Mi-am făcut o regulă, spune el, de a evita orice rezistenţă făţişă la părerile
interlocutorului meu ca şi orice afirmare prea accentuată a părerilor mele. Îmi interzic chiar
întrebuinţarea unor cuvinte şi expresii care implică o părere definitivă, ca "desigur", "înţeleg"
sau "sînt sigur că...".
Curând, avantajele acestei noi metode au început să apară. Am simţit că întâlnirile cu amicii
mei erau mai agreabile. Apoi, părerile mele, exprimate cu modestie, erau primite mai repede
şi întâmpinau mai puţină opoziţie. În afară de aceasta, mă simţeam mai puţin mâhnit în cazul
când greşeam ; îi aduceam mai lesne pe adversarii mei să-si părăsească punctul lor de
vedere pentru a-l adopta pe al meu, când era just. Această tactică, care la început forţa felul
meu natural, mi-a devenit atât de familiară şi facilă încât nimeni nu m-a mai auzit să rostesc
o expresie dogmatică în ultimii cincizeci de ani. După părerea mea, în primul rând acestei
metode (ca şi strictei mele probităţi) datorez aprobarea concetăţenilor mei când am propus
noi instituţii sau modificarea celor vechi, ca şi marea mea influenţă în adunările publice după
alegerea mea... Pentru că, deşi eram un prost orator, cu totul lipsit de elocvenţă, şovăitor,
nesigur de vocabularul meu, totuşi ajungeam să-i conving...".
Metoda lui Franklin poate da rezultate şi în raporturile comerciale ? Judecaţi dv.
înşivă:
D. Mahoney, fabricant de maşini speciale pentru industria de petrol a primit de la un
client din Long Island o mare comandă. Supuse aprobării un plan, aprobat imediat, şi puse
îndată la lucru maşina. Din nenorocire, se produse în acel moment ceva neplăcut. Clientul a
vorbit despre proiectul său prietenilor şi le-a arătat "schiţa" lui Mahoney. După ce au
examinat-o, aceştia au declarat că maşina e prost concepută şi-l înnebuniră atât pe bietul
om încât acesta luă telefonul şi-şi anunţă furnizorul că nu primeşte livrarea unei astfel de
maşini.
Mahoney s-a apucat să verifice din nou tot ce a întreprins. "Eram sigur că totul era perfect.
Ştiam, de asemenea, că atât clientul meu, cit şi prietenii săi nu aveau habar în această
chestiune. Totuşi, m-am ferit să i-o spun. Ar fi fost prea primejdios. Am plecat să-i fac o vizită
Ia Long Island. Când am intrat în biroul său a sărit în picioare, m-a insultat, a condamnat
materialul meu şi a încheiat cu aceste cuvinte: "Şi acum ce-ai să faci ?".
Am răspuns foarte liniştit că m-am gândit şi voi face exact ceea ce va spune domnia
sa. "Dv. înteţi cel care plătiţi şi e firesc ca lucrul să fie făcut aşa cum doriţi... Totuşi, e
necesar ca să-şi asume cineva răspunderea noii comenzi. Deci, dacă sunteţi convins că
ideea dv. este cea bună, fiţi bun şi ne furnizaţi planul maşinii şi, cu toate că execuţia părţii
realizate până acum ne-a costat 2 000 de dolari, vom reîncepe pe cheltuiala noastră lucrul.
Vom pierde aceşti 2 000 de dolari pentru a vă da satisfacţie, dar vă repet, dacă stăruiţi în
schimbarea proiectului trebuie să vă asumaţi întreg riscul. Iar dacă ne îngăduiţi a ne îndeplini
sarcina după proiectul nostru, care credem noi că este cel mai bun, atunci cei care îşi vor
asuma răspunderea vom fi noi...".
In timp ce vorbeam, clientul s-a calmat şi când am sfârşit a declarat: "Bine, fie.
Continuaţi proiectul dv. Dar dacă nu iese, Dumnezeu să vă ajute!".
Maşina a ieşit excelent şi domnul client neîncrezător ne-a făcut două comenzi similare
şi pentru sezonul ce urma.
34
Când omul m-a insultat şi mi-a arătat pumnul, mi-a trebuit, desigur, toată puterea să
mă stăpânesc pentru a nu-i răspunde pe acelaşi ton. Dacă i-aş fi spus ce gândeam, dacă
ne-am fi certat ce s-ar fi întâmplat ? Am fi pornit un proces, aş fi pierdut bani şi dintr-un client
bun mi-aş fi făcut un duşman. Da, sînt convins, a spune unui om direct în faţă că greşeşte
este o tactică dezastruoasă...".
De altfel, eu nu dezvălui aici nimic nou. în urmă cu 19 secole, Isus Christos spunea:
"Fii grabnic la împărtăşania părerii potrivnicului tău".
Cu alte cuvinte: nu discutaţi cu interlocutorul dv., fie client, soţ sau vrăjmaş. Nu-i
arătaţi că se înşeală, nu-l mâniaţi, ci folosiţi-vă, dimpotrivă, de diplomaţie şi veţi reuşi mai
lesne.
Cu două mii de ani înaintea lui Christos, bătrânul rege Akhtoi al Egiptului dădea fiului
său sfaturi înţelepte de care am avea multă nevoie şi astăzi. îi şoptea la ureche: "Fii
diplomat, vei ajunge astfel mai uşor la ţinta ta",
Deci, dacă vreţi să-i câştigaţi pe oameni de partea voastră reţineţi regula nr. 2:
Respectaţi părerile interlocutorului vostru. Nu-i spuneţi niciodată că greşeşte.
CAPITOLUL III . Când greşiţi, recunoaşteţi-o
Locuiesc în împrejurimile New-Yorkului. Totuşi, nu departe de casa mea se află un
colţ de pădure sălbatică ce se numeşte Forest Park şi unde-mi place să mă plimb uneori în
tovărăşia lui Rex, micul meu buldog. Rex e un animal bun, drăgăstos şi inofensiv şi, cum nu
prea întâlnim pe nimeni, îi îngădui să vagabondeze liber, fără lesă şi botniţă.
Într-o zi m-am întâlnit, totuşi cu un jandarm, care ardea de nerăbdare să-şi
demonstreze autoritatea.
- De ce lăsaţi animalul să alerge prin parc fără, lesă şi botniţă? Nu ştiţi că nu e
permis?
- Da, ştiu, i-am răspuns cu blândeţe, dar credeam că nu poate face nici un rău...
- Credeaţi ? Puţin îi pasă legii de ceea ce credeţi dv.! Animalul e în stare să omoare o
veveriţă, să muşte un copil... Vă las de astă-dată, dar daca mai prind câinele liber voi fi silit
să vă închei proces-verbal...
Am promis să mă supun. Şi mi-am ţinut cuvântul... câteva zile. Dar lui Rex nu-i plăcea
botniţa şi am hotărât să ne mai încercăm norocul. Totul a mers de minune până într-o după
amiază când jandarmul călare m-a surprins din nou cu Rex liber. N-am mai aşteptat ca
poliţistul să mă interpeleze şi m-am grăbit să mă scuz:
- Domnule, m-aţi prins în flagrant. E greşea la mea. N-am nici o scuză. M-aţi prevenit
data trecută aşa că acum merit amenda.
Jandarmul răspunse pe un ton potolit.
- Da... desigur... Câteodată eşti ispitit să mai laşi un căţel ca ăsta să zburde, mai cu
seamă ca nu-i nimeni prin împrejurimi.
- Eşti ispitit, am răspuns, dar... e oprit...
- O, nu cred că un biet animal ca acesta să facă vreun rău... Alungă căţelul mai încolo,
ca să însemne că nu l-am văzut...
La urma urmei jandarmul nu era decât un om care vroia să-şi arate importanţa. Deci,
când m-am învinovăţit eu însumi, singurul mod de a-şi păstra stima era să se arate generos.
Deci, când ştim că merităm vreo pedeapsă mai bine s-o luăm înainte cu curaj şi să ne
facem mea culpa.
Grăbiţi-vă de a spune dv. toate lucrurile neplăcute pe care cealaltă persoană e gata
să le exprime, spuneţi-le înainte și o veţi dezarma. Sunt 99 la sută şanse ca ea să adopte o
atitudine generoasă şi ca să închidă ochiul asupra greşelii voastre, ca jandarmul din Forest
Park.
35
Primul prost venit poate încerca de a-şi justifica greşelile ; este, de fapt, ceea ce fac
toţi proştii. Dar omul care-şi recunoaşte greşelile se înalţă deasupra mediei şi cunoaşte o
bucurie nobilă şi rară. De pildă, una dintre cele mai frumoase amintiri ale istoriei este felul
cum generalul Lee s-a învinovăţit de înfrângerea de la Pickett, în timpul războiului de
secesiune.
Şarja de la Gettysburgh a fost una dintre cele mai sângeroase greşeli ale carierei lui
Lee. Oricât de eroică şi strălucită a fost, ea însemna, totuşi, începutul sfârşitului. Lee era
învins ; nu putea pătrunde în Statele Nordice, o ştia. Cauza sudiştilor era pierdută. Lee a fost
atât de deznădăjduit, atât de lovit, încât şi-a înaintat demisia lui Jefferson Davis, rugându-l să
numească în locul său un om mai tânăr şi mai capabil. Dacă Lee ar fi vrut să arunce asupra
altuia răspunderea dezastrului de la Pickett, ar fi putut să o facă ; unii din şefii săi de divizie îl
părăsiseră..., cavaleria nu sosise la timp pentru a susţine atacul infanteriei etc.
Dar Lee era prea nobil pentru a arunca vina asupra altora. Când trupele zdrobite şi învinse la
Pickett se întorceau spre liniile Confederaţiilor, Lee le-a ieşit în întâmpinare şi i-a primit cu
următoarea declaraţie realmente sublimă: "Greşeala este a mea. Eu singur sînt răspunzător
de această înfrângere...".
Istoria reţine puţini generali care să fi avut? curajul şi generozitatea să facă o astfel de
mărturisire.
Elbert Hubbard a fost unul din cronicarii cei mai originali care au pasionat vreodată America
scrisorile sale biciuitoare trezeau uri, dar mulţumită dibăciei sale, el izbutea să-şi transforme
adversarii în prieteni.
De pildă, când vreun cititor furios îl înjura prin scrisoare spunându-i că nu-i deloc de
acord cu articolul lui, el răspundea: "Gândindu-mă bine, nici eu nu sînt cu desăvârşire de
acord cu acest articol. Tot ce am scris ieri nu-mi place neapărat azi. Sunt fericit să cunosc
opinia dv. asupra acestui subiect. Cu primul prilej când veţi trece pe aici, faceţi-mi o vizită şi
vom discuta pe îndelete chestia". Ce se mai poate răspunde unui om care vorbeşte în acest
chip ?
Elevii cursului meu trebuie să dea un examen." original. Fiecare pe rând trebuie să se
prezinte în faţa colegilor săi şi aceştia îi spun despre persoana lui aşa cum el apare în ochii
lor. Îi dezvăluie cu sinceritate ceea ce le place şi le displace la el. Bineînţeles, observaţiile
sînt formulate în scris şi sînt nesemnate; astfel că autorii lor îşi pot exprima gândurile cele
mai intime.
După un asemenea examen, un tânăr a venit disperat la mine. Criticii săi îl biciuiseră
ca pe un ocnaş, tratându-l cu epitetele cele mai urâte.
La şedinţa următoare, "vinovatul" s-a ridicat și a citit cu glas tare insultele ce i-au fost
aduse. par în loc să-i condamne pe judecători, aşa cum fusese ispitit, el le-a spus:
"Prieteni, văd că nu vă sînt deloc simpatic. Mi-a fost penibil să citesc criticile, dar ele
mi-au fost folositoare. Mi-au dat o admirabilă lecţie. în fond nu sînt decât un biet băiat şi am
nevoie de prietenie la fel ca şi alţii. Vreţi să mă ajutaţi ? Vreţi să-mi spuneţi sincer ce trebuie
să fac ca să mă perfecţionez ? Voi face totul ca să mă îndrept". Nu era o comedie. Tânărul
era sincer, de aceea i-a mişcat pe colegii săi. Ei i-au lăudat sinceritatea, umilinţa, dorinţa de
a se perfecţiona. L-au încurajat, i-au dat sfaturi bune şi i-au mărturisit că deja începuse să Ic
fie simpatic.
După cuvântul Scripturii, “...răspunsul său smerit îndepărtase furia”.
Când suntem siguri că avem dreptate, să ne străduim cu tact şi blândeţe de a face pe
alţii să împărtăşească părerea noastră. Dar când greşim - ceea ce se-ntâmplă adesea, dacă
avem sinceritatea de a o admite - şi recunoaştem repede greşeala şi clin toată inima, nu
numai că vom observa rezultate surprinzătoare, dar va fi şi mai amuzant decât a încerca să
ne apărăm.
36
Reţineţi acest proverb: "învinovăţind nu se obţine destul. Dar cedând se obţine mai mult
decât se nădăjduia".
Deci, dacă doriţi să câştigaţi pe cineva pentru cauza dv., respectaţi regula nr. 3.
Când greşiţi, recunoaşteţi-o şi din toată inima
CAPITOLUL IV - Prin inimă se ajunge la minte
Când sunteţi cuprinşi de mânie încercaţi o mare uşurare dând drumul furiei în faţa
adversarului. Dar el ce simte ? împărtăşeşte el plăcerea dv. ?
„Dacă veniţi la mine cu pumnii strânşi, spunea Woodrow Wilson, vă asigur că şi
pumnii mei se vor strânge la fel de repede. Dar dacă îmi spuneţi: să ne aşezăm şi să stăm
de vorbă şi să căutăm cauzele divergenţelor noastre, atunci vom descoperi, poate, că nu
suntem chiar atât de departe unul de altul ; vom vedea că punctele ce ne deosebesc sînt
rare, în timp ce acelea ce ne apropie sînt numeroase şi că, dacă avem dorinţa sinceră şi
răbdarea de a ne pune de acord, vom reuşi".
Nimeni n-a putut mai bine dovedi adevărul acestor cuvinte ca John D. Rockefeller jr.
Pe la începutul carierei sale, el era cel mai urât om din Colorado. De doi ani ţinutul era
bântuit de cea mai sângeroasă grevă ce s-a cunoscut vreodată în istoria industriei
americane. Minerii Societăţii de Combustibile şi Metale din Colorado - condusă de
Rockefeller - reclamau o mărire de salariu. Materiale şi uzine fuseseră devastate ; poliţia
fusese chemată să intervină; sângele cursese pe străzi şi mulţi mineri căzuseră sub gloanţe.
într-o astfel de clipă, intr-o atmosferă de ură și răzbunare, Rockefeller hotărî să-i câştige pe
revoltaţi la cauza sa şi să încheie pacea cu dânşii.
După ce a preparat terenul săptămâni de-a rândul printr-o propagandă activă în rândul
populaţiei, Rockefeller le-a ţinut un discurs greviştilor adunaţi. Acest discurs a fost o
capodoperă. El a avut darul să liniştească valurile duşmănoase ce ameninţau să-l înghită pe
industriaş. El a prezentat lucrurile în aşa fel şi cu atâta îndemânare încât beligeranţii au
reluat lucrul fără a sufla un cuvânt despre sporirea salariului pentru care se bătuseră atât de
dârz.
Reproduc începutul acestui speech remarcabil, plin de simpatie, căldură şi
bunăvoinţă:
"Ziua de astăzi este însemnată pentru mine cu o piatră albă. Dacă această adunare s-
ar fi ţinut acum două săptămâni n-aş fi fost decât un străin pentru cei mai mulţi dintre dv. Dar
acum câteva zile am străbătut toate câmpiile bazinelor miniere din Sud, m-am întreţinut cu
reprezentanţii voştri, v-am vizitat căminele şi am vorbit cu nevestele şi copiii voştri... De
aceea, nu ne vedem aici ca adversari, ci ca prieteni şi în acest spirit de simpatie reciprocă
sînt fericit să pot discuta cu voi despre interesele noastre comune.
Numai amabilităţii dv. îi datorez faptul că am fost admis în această adunare de
directori ai Companiei şi de reprezentanţi ai personalului, căci nu aparţin nici primului, nici
celui de-al doilea grup, Şi totuşi, mă simt strâns legat de voi, căci, într-un fel, reprezint în
acelaşi timp atât patronatul, cât și pe lucrători..."
Nu este acesta cel mai magnific exemplu al artei de a-i transforma pe vrăjmaşi în
prieteni ?
Dacă un om vă urăşte, nu veţi izbuti, cu toate argumentele din lume, să-l aduceţi la
punctul dv. de vedere. Părinţii mustrători, patronii şi soţii autoritari, femeile cicălitoare ar
trebui să înţeleagă că oamenii detestă să-şi schimbe părerile. Nu-i vom sili niciodată cu forţa
să împărtăşească părerile noastre, Pentru aceasta este nevoie de blândeţe şi amiciţie, de
multă blândeţe şi amiciţie.
Acum un secol Lincoln spunea: O veche şi înţeleptă maximă ne arată că. un strop de
miere a-trage mai multe muşte decât o cană de fiere.
37
Dacă vreţi să câştigaţi pe un om pentru cauza voastră, convingeţi-l mai întâi că-i
sunteţi prietenul său sincer. Va fi stropul de miere ce-i va cuceri inima şi prin inimă se ajunge
la inimă.
Daniel Webster era frumos ca un zeu, elocvent şi unul dintre cei mai căutaţi avocaţi ai
timpului. Totuşi, el îşi întovărăşea argumentele cele mai, puternice cu fraze curtenitoare de
genul: .,Revine juriului să aprecieze...", ,,Cu ştiinţa dv. asupra sufletului omenesc veţi sesiza
uşor semnificaţia acestor acte...". Nici o brutalitate, nici o sforţare de a-şi impune punctul de
vedere. Webster îşi interpela auditoriul cu un ton blând, măsurat, amical, pentru că
înţelesese ce înseamnă harul de a te face plăcut oamenilor.
Nu vom avea vreodată prilejul de a arbitra un conflict do grevă, nici de a convinge un
juriu, dar sînt destule alte împrejurări când această tactică poate fi folositoare. Cine ştie dacă
nu ne vom găsi odată în situaţia domnului Straub, care dorea să obţină de la hrăpăreţul său
proprietar o scădere a chiriei şi care a procedat astfel:
“I-am scris proprietarului ca să-l anunţ că voi părăsi apartamentul la expirarea
contractului. în realitate, nu aveam câtuşi de puţin intenţia de a pleca, dar socoteam că
această ameninţare îl va decide poate să-mi acorde reducerea scontată. Alţi locatari
procedaseră aşa şi reuşiseră. Mi-am zis: iată momentul să profit de ştiinţa ce o învăţ acum.
După primirea scrisorii, proprietarul se prezentă la mine, însoţit de secretarul său. I-am
întâmpinat la uşă cu un surâs, adevăratul surâs al lui Charlie Schwab. M-am ferit să încep
prin a mă plânge de chirie. I-am vorbit mai întâi de farmecul apartamentului său, i-am spus
că-mi plăcea foarte mult, în fine n-am cruţat nici un compliment. L-am felicitat şi pentru
modul cum administra imobilul şi am încheiat spunându-i că mi-ar plăcea mult să mai rămân
un an, dar mijloacele mele financiare nu-mi permit.
Desigur, proprietarul nu mai auzise niciodată un astfel de discurs din gura vreunuia
dintre chiriaşii săi. Nu mai ştia ce să creadă. începu prin a-mi povesti necazurile sale. Mereu
reclamaţii de la chiriaşi! Unul îi adresase 14 scrisori din care unele erau de-a dreptul
insultătoare. Un altul ameninţa că pleacă dacă nu găseşte mijlocul de a împiedica vecinul de
deasupra să sforăie toată noaptea. "Ce plăcere să mai întâlneşti o persoană ca dumneata!".
Şi fără să-i fi rugat, mi-a propus să-mi reducă puţin chiria numai să mai rămân. I-am pomenit
o cifră mult mai mică decât a lui, pe care chipurile mi-o permiteam, şi el a acceptat-o fără
crâcnire. Plecând a mai adăugat: "Ce zugrăveală aţi dori în apartament ?".
Dacă m-aş fi folosit de metoda celorlalţi locatari sînt sigur că n-aş fi reuşit. Dacă am
izbutit, totuşi, sînt sigur că asta se datorează atitudinii mele binevoitoare, cordiale şi
înţelegătoare".
Iată un alt exemplu, povestit de unul dintre elevii mei, doctorul A.H.B.:
Într-un timp, ziarele din Boston erau pline de publicitatea şarlatanilor, ale căror leacuri, în loc
să vindece pe bolnavi, le întreţinea boala, şi de a moaşelor care pricinuiseră moartea multor
fiinţe nenorocite. Unele fuseseră arestate, dar graţie influenţelor politice, scăpau cu o
amendă modică. Scandalul a luat, astfel, proporţii, cetăţenii Bostonului revoltându-se cu
indignare. Pastorii tunau din amvoane, acuzau gazetele şi se rugau Atotputernicului să
înceteze infamia. Chestiunea a fost discutată eu aprindere chiar şi în Parlament, dar corupţia
politică îşi juca şi acolo rolul ei omnipotent.
Doctorul B, era preşedintele "Asociaţiei bunilor cetăţeni şi bunilor creştini din Boston".
Ajutat de colaboratorii săi, încercase totul, dar vai, fără vreun rezultat ; lupta împotriva
criminalilor părea zadarnică, într-o seară, însă, doctorul B. avu o idee genială. El se gândi la
un mijloc pe care nu-l luase nimeni în seamă până atunci: blândeţea, cordialitatea, elogiul.
Prin urmare, scrise o scrisoare directorului lui Boston Herald, în care-şi exprima admiraţia
pentru calitatea gazetei: o citea zilnic, articolele erau interesante, dezinteresate, editorul
excelent. Era un minunat ziar pentru familii, una dintre cele mai bune publicaţii din America.
"Dar, continua doctorul B., unul dintre amicii mei este tatăl unei fete... El mi-a mărturisit astă
seară că ea i-a citit anunţul unui avort profesional şi 1-a întrebat ce este acela. Gazeta dv.
38
pătrunde în sânul celor mai bune familii din Boston. Incidentul cu amicul meu se repetă,
probabil, şi în alte case. Dacă aţi avea o fată, v-ar place să citească asemenea lucruri ? Şi
dacă v-ar pune întrebări asupra acestui subiect, dv. ce i-aţi răspunde ?".
Două zile mai târziu, directorul lui Boston Herald i-a răspuns doctorului B., răspuns pe
care acesta îl păstrează şi astăzi. îl am acum sub ochi. Iată-l: "Domnule, vă sînt foarte
recunoscător pentru scrisoarea dv., deoarece ea m-a făcut să iau o decizie pe care o
plănuiam din ziua când am luat direcţia gazetei.
Începând de luni, "Boston Herald" va fi complet curăţat de orice publicitate vrednică
de dojana. Medicamentele pentru avorturi, seringile cu ţâşnire circulară vor fi complet
eliminate. Cit despre anunţurile medicale interesante, în general, care sînt imposibil de
refuzat cu totul, vor fi atât de bine cenzurate incit vor deveni cu totul inofensiva moral...
Mulţumindu-vă pentru binevoitoarea dumneavoastră scrisoare, vă rog să...'
Esop, sclavul grec, îşi compunea fabulele nemuritoare cu şase sute de ani înaintea
venirii lui Christos. Totuşi, învăţătura lui este tot atât de folositoare acum ca şi atunci.
Soarele va reuşi mai bine ca vântul să dezbrace; blândeţea, cuvintele bune vor avea mai
multă influenţă asupra oamenilor decât toată furia şi gălăgia lumii.
Deci, dacă vreţi să câştigaţi pe cineva luaţi-l cu blândeţe.
CAPITOLUL V Secretul lui Socrate
Când vreţi să vă convingeţi auditoriul, oricare ar fi el, ocoliţi să ridicaţi, chiar de la
începutul conversaţiei, chestiuni asupra cărora nu sunteţi de acord.
Străduiţi-vă, dimpotrivă, ca până la sfârşit să subliniaţi punctele de vedere asupra
cărora sunteţi de aceeaşi părere. Pe cit vă e cu putinţă, încercaţi a-i arăta că lucraţi
împreună pentru acelaşi scop şi că vă deosebiţi numai în ceea ce priveşte mijloacele de a
ajunge la el. încercaţi de a-l face pe om să spună cât mai curând "da" şi nu "nu".
“Un răspuns negativ, afirmă profesorul Overstreet în cartea sa „Cum se influenţează
conduita umană, este o piedică greu de trecut. Când o persoană a spus ,,nu", toată mândria
ei îi cere ca să-şi păstreze atitudinea şi să continue a spune ,,nu". Chiar dacă pricepe mai
târziu că refuzul a fost nejustificat, ea nu va retracta, pentru că nu e dispusă să-şi lezeze
amorul propriu. Iată de ce este foarte important ca să dobândiţi de la început
consimţământul interlocutorului vostru, în sensul cel mai bun".
"Când o persoană spune "nu" în chip sincer, ea face mai mult de a rosti un cuvânt de
două litere. Întreg organismul - glande, nervi, muşchi - se concertează într-o atitudine de
refuz. întreaga făptură este în defensivă, întreg sistemul neuro-muscular se apără împotriva
consimţământului. Dimpotrivă, când persoana răspunde "da", organismul ei ia o atitudine de
consimţire. Prin urmare, cu cât vom izbuti mai mult de a cuceri pe ,,da", cu atât vom reuşi să
creăm interlocutorului nostru o dispoziţie mai favorabilă propunerii noastre".
Este o tehnică chiar atât ele complicată aceea de a pune întrebări care aduc neapărat
răspunsuri afirmative? Şi totuşi, cât este de neglijată...
Dacă de la început aţi provocat un "nu" din partea copilului dv., a clientului dv., a
elevului, soţiei etc., va trebui apoi multă înţelepciune şi o răbdare de înger pentru a schimba
negarea în afirmare.
Prin această metodă, M. James Eberson, casier de bancă, a evitat casei sale
pierderea unui client. "Dădusem, relatează el, unui domn care dorea să deschidă un cont la
banca noastră, formularul tip de completat. El răspunse la unele întrebări, apoi refuză net să
răspundă la altele. Înainte de a fi studiat psihologia, aş fi spus viitorului client că "dacă nu
furnizează toate informaţiile cerute, nu-i vom putea primi depozitul". De altminteri, aşa
făcusem altădată într-o împrejurare similară, fără a mă îngriji de ceea ce va spune clientul, ci
numai ca să-mi dau importanţă. De astădată, am hotărât să procedez cu mai mult bun simţ.
M-am gândit, deci, nu la mine, ci la dorinţele clientului şi la felul cum l-aş putea face să
39
spună ,,da" de la început. I-am declarat, prin urmare, că detaliile ce refuza să le înscrie nu
erau absolut necesare. Totuşi, am continuat eu, presupunând că aţi dispărea subit, nu v-ar
plăcea ca aceşti bani să fie transferaţi rudei dv. celei mai apropiate ? "Desigur" admise el.
Aşa fiind, am continuat eu, nu credeţi că ar fi prudent să ne arătaţi numele acestei rude
pentru a ne permite, pentru orice eventualitate, să executăm dorinţele dv. fără greş şi fără
întârziere ? Răspunse şi la această întrebare afirmativ.
Puţin câte puţin s-a înduplecat, văzând că îi cerem informaţiile nu din curiozitate, ci numai în
interesul lui. Nu numai că mi-a furnizat toate detaliile, ba, după sfatul meu, mi-a încredinţat şi
gestiunea portofelului său...".
Socrate a făcut ceea ce puţini oameni au realizat de-a lungul secolelor: a creat o filosofie
nouă şi astăzi, la 23 de secole după moartea sa, el este cinstit ca unul din cei mai subtili
psihologi ce au influenţat vreodată universul nostru turmentat.
Care era metoda lui ? Spunea vecinilor că greşesc ? Nu. Era prea dibaci. întreaga sa
tehnică - astăzi denumită "metoda socratică" - consta în a pune întrebări la care adversarul
său să nu poată răspunde decât afirmativ. Una după alta el cucerea o consimţire. Şi astfel,
din întrebare irezistibilă în răspuns afirmativ, el îl atrăgea pe interlocutor la o încheiere pe
care acesta ar fi respins-o violent cu câteva clipe mai înainte.
Prima dată când ne va mânca limba ca să-i spunem triumfător vecinului nostru că se
înşeală, să ne amintim de bătrânul Socrate şi să formulăm cu modestie o întrebare - o
întrebare ce ne va aduce un "Da".
Chinezii au un proverb ce conţine întreaga înţelepciune a bătrânului Orient: "Acela care
merge încet ajunge departe...".
Dacă vreţi să-i câştigaţi pe oameni de partea felului vostru de a vedea lucrurile urmaţi
regula nr. 5:
Faceţi-l pe adversarul vostru să răspundă "daaa de la începutul convorbirii.
CAPITOLUL VI - Supapa de siguranţă
Cea mai mare parte din oameni, când încearcă să convingă pe cineva vorbesc mult.
Vânzătorii, îndeosebi, fac această costisitoare greşeală. Lăsaţi pe celălalt să-şi golească
sacul. Cunoaşte mai bine ca dv. dorinţa şi nevoile sale. Puneţi-i întrebări şi lăsaţi-l să
vorbească în voie. Dacă nu sunteţi de acord cu dânsul, veţi fi ispitit să-l întrerupeţi. Să n-o
faceţi. E primejdios. Nu vă va asculta. Mai bine ascultaţii dv. cu răbdare şi fără părtinire.
Acordaţi-i întreaga dv. atenţie sinceră.
Dă această strategie rezultate bune în afaceri? Ascultaţi povestea unui om care a fost
silit s-o întrebuinţeze.
Una din marile firme de automobile din America ceruse la trei fabricanţi de ţesături să-
i prezinte probe de pânză pentru caroseriile ei. Era vorba de o afacere serioasă - un contract
pe un an. Fiecare casă Şi-a trimis reprezentanţii cu mostre. Urma ca ei să-i apere cauza,
într-o zi dinainte fixată, după ce fuseseră în prealabil examinate mostrele.
Când a venit rândul d-lui G. B. R., unul dintre cei trei prezentatori, el se pomeni
bolnav de laringită.
"Am fost introdus într-un birou unde se găsea j inginerul textilelor, şeful comercial, precum şi
preşedintele Companiei. Am făcut o mare sforţare să vorbesc, clar n-am izbutit să scot decât
un fel de croncănit răguşit.
Ne găseam cu toţii în jurul mesei. Luai o foaie de hârtie, pe care scrisei: "Domnilor, scuzaţi-
mă, am o laringită şi nu pot scoate un sunet".
Voi vorbi eu pentru dumneata, a zis preşedintele. Şi într-adevăr, a vorbit pentru mine.
A prezentat mostrele, lăudând calitatea lor. S-a încins o discuţie aprinsă. Cum preşedintele
40
mă reprezenta, el îmi luă apărarea. Singura mea participare la conversaţie a constat din
zâmbete, clătinări din cap şi gesturi.
Rezultatul acestei conferinţe unice a fost că ni s-a dat nouă furnitura unui milion de
metri de ţesături, în valoare de 1,6 milioane dolari. Era comanda cea mai formidabilă pe care
o obţinusem vreodată. Aş fi ratat afacerea dacă aş fi putut vorbi normal, căci aveam o
concepţie greşită asupra propunerii', în acest fel, cu totul întâmplător, am descoperit cum eşti
răsplătit adesea tăcând şi lăsându-i pe alţii să vorbească".
Joseph S. Webb, inspectorul Companiei Electrice din Philadelphia, făcu aceeaşi
descoperire în cursul unui turneu în Pensylyania. Însoţit de un reprezentant local al
Companiei, el a străbătut un bogat district de fermieri olandezi.
- De ce oamenii aceştia nu au electricitate ? a întrebat el trecând pe lângă o
proprietate bine întreţinută.
- Nimic de făcut cu ăştia! i-a răspuns celălalt dezamăgit. Sunt ostili Companiei. Am
încercat totul. Nici o speranţă...
- Să încercăm, totuşi! a zis Webb.
Bătu la poartă, aceasta abia se întredeschise şi bătrâna doamnă Druckenbord îşi
scoase nasul prin deschizătură. Îndată ce ne văzu, ne trânti uşa în nas. Am bătut din nou ;
ea se arătă de astădată spre a ne spune ceea ce gândea despre noi şi Compania noastră.
I-am zis:
- D-na Druckenbord, regret că v-am deranjat, dar n-am venit pentru electricitate, ci
doream numai să cumpăr câteva ouă.
Ea ne privi cu un aer bănuitor.
- Am văzut frumoasele dv. clocitoare Dominques, nu-i aşa ? Şi aş vrea o duzină de
ouă proaspete.
Îi trezisem deja curiozitatea.
De unde aţi ştiut că sînt Dominques ? zise ea deschizând de astădată larg uşa.
Şi eu cresc pui dar niciodată n-am văzut aşa de frumoşi ca ai dv.
- Dacă şi dv. aveţi ouă, ce nevoie aveţi să cumpăraţi de la mine ?, întrebă ea cu o
urmă de bănuială.
- Pentru că păsările mele sînt Leghorns, care fac doar ouă albe. Şi ştiţi de bună
seamă că ouăle albe nu sînt atât de bune precum cele cafenii pentru o bună patiserie.
Nevastă-mea ţine foarte mult la reuşita prăjiturilor ei.
Bătrâna ieşi în cerdac şi se arătă mai amabilă. în acest timp observasem o lăptărie ce
părea bine gospodărită. Continuai!
- De altminteri, sînt convins că aveţi mai mare câştig cu găinile decât domnul
Druckenbord cu lăptăria.
Atât i-a trebuit. Desigur, ouăle produceau mai mult decât laptele, dar era cu neputinţă
să intre asta în capul de lemn al bărbatului ei!
Ne-a poftit să vizităm crescătoria de păsări. Am stat de vorbă, de una, de alta, i-am
făcut complimente, am felicitat-o pentru organizarea ei şi ne-am împrietenit în aşa fel încât
ne dădeam sfaturi unul altuia. Ea mi-a mărturisit că unii dintre vecinii ei instalaseră
electricitate în coteţele de păsări şi erau mulţumiţi de rezultate. E bine să-i imite ? Care este
părerea mea ?
După două săptămâni lumina electrică era instalată la ferma respectivă.
Dar - asta e formula fabulei - niciodată n-aş fi obţinut contractul de abonament dacă n-
aş fi lăsat-o pe bătrâna fermieră olandeză să vorbească cea dintâi, cât îi plăcea, şi să se
convingă ea însăşi".
Există oameni care sînt făcuţi să nu cumpere decât dacă hotărârea vine numai de la
ei.
Într-o zi apăru în pagina financiară a lui New-York Herald Tribune un anunţ prin care se
căuta un om cu capacitate şi experienţă excepţionale. Charles Cubellis se oferi şi fu
41
convocat. Fără a pierde o clipă el se duse în Wall Street să afle toate informaţiile posibile
despre întemeietorul şi şeful casei la care trebuia să se prezinte.
Îndeobşte, oamenilor care au reuşit le place să-şi aducă aminte de greutăţile
începutului. Acesta nu făcea excepţie de la regulă. Începuse cu -150 de dolari în buzunar
şi... o idee. Luptase împotriva descurajării, sarcasmelor, lucrase douăsprezece şi
şaisprezece ore pe zi, duminicile şi de sărbători şi biruise totul. Şi acum magnaţii din Wall
Street veneau să-i ceară sfatul. Era mulţumit de sine ; avea dreptul să fie.
Şi îi făcea plăcere de a povesti despre aceasta.! De aceea, Cubellis îi declară de la
început că ar fi mândru să aparţină unei case al cărei şef are un astfel de trecut. Acesta îl
întrebă scurt pe Cubellis despre activitatea trecută, apoi îl chemă pe vicepreşedinte şi-i zise:
"Cred că domnul este omul care ne trebuie".
Dl. Cubellis îşi dăduse osteneala de a se documenta asupra viitorului său şef, dovedise că
se interesase de dânsul şi de împrejurările în care reuşise. îl încurajase să vorbească. Iată
de ce făcuse o impresie bună.
Să ştim că prietenii noştri preferă mult mai mult să vorbească de meritele lor decât să
asculte despre ale noastre.
La Roehefucauld zicea: ,,De vreţi să vă faceţi duşmani întreceţi-i pe prietenii voştri ;
dar dacă vreţi să vă faceţi aliaţi, lăsaţi pe prietenii voştri să vă în treacă".
Într-adevăr, când ne domină, prietenii noştri îşi afirmă importanţa ; în caz contrar, ei îşi
simt inferioritatea şi asta stârneşte invidia şi gelozia lor.
Un proverb german afirmă: "Bucuria cea mai curată este plăcerea răutăcioasă ce o
simţim văzând nenorocirea altora pe care i-am invidiat".
De aceea, să nu vorbim de succesele noastre; să fim discreţi şi vom fi iubiţi. Scriitorul
Irwin Cobb ştia acest mare adevăr. Într-o zi, pe când depunea mărturie la tribunal pentru un
prieten, un avocat îi spuse: "Se pare că sunteţi unul dintre scriitorii celebrii ai Americii V
Cobb răspunse: "Am avut fără îndoială, mult noroc!".
Să fim modeşti, căci nu suntem decât nişte bieţi oameni. Într-o sută de ani vom fi
dispăruţi şi eu şi dumneata şi vom fi uitaţi. Viaţa este scurtă. Este ceva mai bun de făcut
decât a plictisi pe cei din jurul nostru cu povestea calităţilor şi succeselor noastre. Să lăsăm
mai bine să vorbească alţii. De fapt, gândindu-ne bine, nici nu avem cu ce ne făli. Ştiţi ce ne
deosebeşte de imbecilitate. Foarte puţin. O mică cantitate de iod din glanda noastră tiroidă.
Dacă un medic ar deschide această glandă şi ar scoate iodul aţi deveni imediat un minus
habens.
Dacă vreţi să-l câştigaţi pe interlocutorul vostru pentru felul vostru de a vedea
lucrurile, atunci... Lăsaţi-l să vorbească fără stingherite. Este regula nr. 6.
CAPITOLUL VII - Ideile pe care le descoperiţi singur nu vă inspiră mai multă încredere decât
acelea ce vi se prezintă pe un taler de argint ?
Dacă asta e adevărat, nu-i oare lipsită de îndemânare încercarea de a impune cu
orice preţ opiniile voastre celor ce vă înconjoară ? N-ar fi mai cuminte să furnizăm numai
câteva sugestii abile, făcând pe celălalt să tragă propriile sale concluzii ?
Mr. Adolphe Selz, din Philadelphia, şeful vânzării într-o mare casă de automobile, avea o
echipă de vânzători complet descurajaţi şi dezorganizaţi. Trebuia injectat entuziasm tuturor
acestor băieţi. îi a-dună pe toţi în sala de conferinţe şi-i rugă să vorbească cu inima
deschisă. Ce aşteptau de la el ?... Va face tot ce poate pentru ei. Fiecare şi-a prezentat
revendicările. La rându-i, i-a întrebat: "Şi acum, spuneţi-mi ce pot aştepta eu din partea
voastră ?". Cu toţii au spus: "Dreptate, cinste, iniţiativă, optimism, cooperare, opt ore de
lucru entuziast pe zi". Unul dintre vânzători s-a oferit chiar să lucreze paisprezece ore pe zi.
42
Şeful a notat toate răspunsurile pe o tablă. După această conferinţă a rezultat o sporire a
curajului şi optimismului pentru fiecare şi vânzarea a înregistrat o urcare fenomenală.
"Oamenii mei au făcut cu mine un pact de ordin moral a declarat Selz şi în măsura în care
îmi voi ţine făgăduiala, şi ei o vor ţine pe a lor. A fost deajuns să-i consult, să-i tratez cu
consideraţie pentru a obţine tot ce am dorit".
Nu ne place să ni se impună un lucru, nu ne place să fim forţaţi. Ne place cu mult mai
mult să facem un lucru din proprie iniţiativă. Ne place să fim consultaţi asupra gustului
nostru, asupra dorinţelor noastre.
Când Theodore Roosevelt era guvernatorul New-Yorkului, el a făcut un lucru
extraordinar: a reuşit să rămână în relaţii bune cu toţi şefii de partide, impunând, totuşi,
reforme împotriva cărora aceştia se opuneau din răsputeri.
Iată cum făcea. Când un post important devenea vacant, el invita şefii pentru a-i
spune recomandările lor. "Mai întâi, povestea Roosevelt, ei îmi propuneau, de exemplu, pe
unul dintre vechii stâlpi ai grupării lor, profitând astfel de a lichida cu el. Eu le răspundeam că
această numire ar fi imprudentă, întrucât nu ar fi aprobată de public. Atunci, îmi propuneau
pe altul, care nu era nici bun, nici rău. li făceam atenţi că acest candidat ar dezamăgi toată
ţara şi-i întrebam dacă nu ar găsi unul mai potrivit pentru acest post. A treia oară, propuneau
pe unul mai bun, dar care însă nu reprezenta candidatul ideal. în fine, numeau candidatul pe
care-l doream. Acceptam cu entuziasm, exprimându-le întreaga mea recunoştinţă. Dar îi
lăsam să creadă că ei au ales pe acest om, apoi le spuneam că am făcut aceasta pentru a le
fi pe plac şi că în schimb, contam pe întregul lor devotament. Astfel ,, reuşeam să-i fac să-mi
sprijine formele radicale în legislaţie".
Graţie acestei metode, un fabricant de instalaţii radiografice a reuşit să vândă
aparatele unuia dintre cele mai mari spitale din Brooklyn. Tocmai fusese cumpărat un
serviciu de radiografie, cel mai modern şi mai perfecţionat din America. Doctorul și şeful
serviciului, era mereu asaltat de diverşi reprezentanţi de aparate, fiecare lăudându-şi marfa.
Totuşi, unul dintre aceştia se arătă mai priceput decât concurenţii săi, cunoscând mai bine
ca ei natura omenească. El scrise doctorului următoarea scrisoare:
"Uzina noastră, a scos o serie absolut nouă de instrumente radiografice. Primul lot ne-
a parvenit azi. Nu sînt perfecte, o ştim, dar dorim să le punem la punct. De aceea, v-am fi
recunoscători dacă aţi binevoi să le examinaţi, apoi să ne explicaţi care ar fi modificările
necesare. Ştiind cât sunteţi de ocupat, ne-ar face onoare să primiţi de a vă trimite şoferul
nostru să vă ia la ora pe care ne-aţi indicat-o".
"Am fost surprins de această scrisoare, declara doctorul L., surprins şi flatat. Până
acum nici una din fabricile producătoare nu-mi ceruseră părerea. Aceasta m-a făcut să-mi
dau seama de importanţa ce o am. M-am dus, fireşte, să văd aparatele. Studiindu-le, le-am
descoperit calităţile. Erau valoroase. Nimeni nu mai trebui să mă convingă să le cumpăr".
Preşedintele Wilson avea drept consilier secret pe colonelul House. Avea pentru
acest om o profundă stimă şi-l consulta foarte des. Iată cum se comporta House:
Când vroiam să-l convertesc pe preşedinte la o idee, o menţionam ca din întâmplare în faţa
lui, o semănăm ca pe un grăunte în mintea lui, dar fără a insista. Din întâmplare cunoscusem
valoarea acestei strategii: într-o zi, la Casa Albă, îi sugerasem o idee pe care păru că o
dezaprobă. Or, peste câteva zile, nu mică a fost mirarea mea auzindu-l enunţând
propunerea mea, ca şi cum ar fi fost a lui!".
House era mult prea fin pentru a ţine la complimente şi de aceea l-a lăsat pe Wilson să
creadă că ideea era chiar a lui. Ba mai mult, mai târziu, a dat Preşedintelui. În public, creditul
propriilor sale idei.
Să ştim că persoanele importante au aceleaşi slăbiciuni ca şi cele obişnuite. Deci să
apucăm principiile lui House.
Dacă vreţi să influenţaţi pe oameni lăsaţi-i să creadă că ceea ce fac, fac din propria lor
iniţiativă.
43
CAPITOLUL VIII - Iată o formulă graţie căreia veţi putea face minuni
Ţineţi minte: dacă vecinul vostru greşeşte, el nu crede că se înşeală. Nu-l
condamnaţi; primul prost o poate face, încercaţi mai degrabă să-l înţelegeţi. Aceasta ar face-
o înţelepţii, oamenii îngăduitori şi poate chiar cei excepţionali. Pentru a se purta şi a gândi
aşa, vecinul dv. are un motiv. Descoperiţi acest motiv şi veţi avea secretul actelor sale şi.
probabil, al personalităţii sale. Străduiţi-vă de a vă pune în locul lui. Spuneţi-vă: Te-aş simţi
eu, cum aş reacţiona dacă aş fi în pielea lui ?".
Gândiţi-vă un moment, scria un psiholog, la contrastul ce există între interesul
pasionat ce-l aveţi pentru propriile voastre treburi şi atenţia mediocră ce arătaţi restului lumii.
Gândiţi-vă că toţi oamenii universului simt exact ca şi voi. Ca şi Lincoln sau Roosevelt veţi
înţelege că pentru a reuşi în oricare meserie, în afară de cea de ocnaş, trebuie să pricepi
punctul de vedere al altuia.
Una din distracţiile mele preferate este, vă repet, să mă plimb în parcul de lingă casa
mea. îmi plac stejarii. De aceea eram necăjit să văd cum arbori tineri sînt mistuiţi de foc şi
asta datorită unor copii care se jucau de-a sălbaticii prin păduri şi-şi făceau mâncare pe un
foc între două pietre. Exista o tăbliţă la marginea pădurii care avertiza că incendiatorii vor fi
amendaţi sau închişi, dar cine o băga în seamă, într-o zi m-am dus la un agent de poliţie
pentru a-l preveni că ard copacii, dar mi-a răspuns cu nepăsare că acolo nu e sectorul său.
Văzând aceasta, m-am hotărât să fac eu însumi pe apărătorul pădurii. La început, când
vedeam un grup de tineri poposind în jurul unui foc mă repezeam la ei, cuprins de frică
pentru tinerii mei copaci, dar cum întorceam spatele îşi făceau mai departe mendrele,
sperând să incendieze întregul parc... Cu timpul, am început să cunosc sufletul omenesc,
am căpătat mai mult tact, mai multă înţelegere şi indulgenţă. Astfel, când vedeam pe băieţii
din pădure, mă apropiam şi le ziceam: "Hei, băieţi, vă distraţi ? Ce pregătiţi pentru masă ?
Şi mie în copilărie îmi plăcea să aprind I focul în pădure. Numai că, ştiţi, e foarte primejdios
aici, în parc... Văd că băgaţi de seamă... Dar sînt I alţii care nu sînt atenţi şi uită să stingă
focul... Nu va mai rămâne un copac aici dacă nu avem grijă... Nu vreau să vă plictisesc, nu
vă dau nici un ordin, Dar aţi vrea să luaţi la o parte acele frunze uscate ca să nu se aprindă ?
Şi rândul viitor, jucaţi-vă mai încolo, dacă vreţi, la nisip... Acolo nu-i nici o primejdie.
Salutare, prieteni!... Noroc şi la revedere!..." Ce diferenţă de rezultat! Copiii s-au grăbit să m-
asculte. Nici o supărare, nici o ranchiună. Nimeni nu i-a obligat să se supună. Ei au
colaborat cu mine, din propriul lor îndemn. Cu toţii eram satisfăcuţi, pentru că acum ştiusem
să iau în considerare punctul lor de vedere.
Profesorul care ţine un curs comercial la Universitatea din Harvard spunea: "Prefer
să mă plimb în sus şi în jos două ore, în faţa biroului unui client, decât să intru la el fără a şti
dinainte ce-i voi spune şi-mi va răspunde".
Deci, dacă vreţi să îndreptaţi oamenii fără a-i I enerva sau ofensa, încercaţi de a-i
înţelege. Aceasta este regula nr. VIII,
CAPITOLUL IX - Ce vor toţi oamenii ?
Nu v-ar place să cunoaşteţi o frază graţie căreia să puteţi evita certurile, ranchiuna, cu
care să-l puteţi face pe auditor să vă asculte cu atenţie?
Această frază, iat-o: "Aveţi dreptate. Vă înţeleg foarte bine. Dacă aş fi în locul dv. aş
proceda la fel!" Un astfel de răspuns va calma pe cel mai furios dintre rinoceri, pe cel mai
agresiv porc mistreţ. Afară de asta, nu vă temeţi să fiţi sinceri. Căci, fiind în locul altora,
natural că veţi face ca ei.
44
De pildă, Al Capone. Închipuiţi-vă că aveţi constituţia lui, că aţi primit aceeaşi educaţie
ca el, aceleaşi influenţe. Veţi fi exact ceea ce a fost şi el şi vă veţi afla exact unde s-a aflat şi
el - în închisoare. Căci numai părinţii şi societatea l-au făcut ceea ce a fost.
Singurul motiv pentru care nu sunteţi un şarpe, de exemplu, este fiindcă părinţii dv. n-
au fost şerpi, ci oameni. Nu fiţi prea mândri de a fi oameni. Nu râdeţi de alţii, de defectele lor,
de ignoranţa, de furia nestăpânită a altora. Plângeţi-i. Arătaţi-le simpatia, ajutaţi-i. Trei
sferturi din oamenii pe care îi întâlniţi au o sete nemărginită de simpatie, de înţelegere,
Mulţumiţi-i şi vă vor adora.
Mr. Sol Hurok a fost probabil cel mai celebru impresar din America. Timp de douăzeci
de ani el a lucrat cu artişti ca ; Şaliapin, Isadora Duncan, Pavlova. Principala caracteristică
ce a găsit în ei a fost acea nevoie constantă de a fi înţeleşi, flataţi şi încurajaţi, până în cele
mai ridicole ciudăţenii ale caracterului lor.
Timp de trei ani a fost ataşat ele ilustrul Şaliapin, care desfăta pe atunci cu splendida-i voce
de bas pe eleganţii abonaţi ai operei Metropolitane. "Mânzul" îi făcea mereu buclucuri
managerului. Era un adevărat copil răsfăţat şi, după expresia savuroasă a lui Hurok, un "tip
infernal".
Astfel, în ziua când trebuia să cânte, îi telefona pe la amiază lui Hurok şi-i zicea: ,,Sol,
ştii că lucrurile stau prost. Gâtul îmi e ca o rozătoare. Mi-e imposibil să cânt astă seară..."
Credeţi că Hurok discuta cu el ? El ştia de mult că asta era metoda de lucru cu artiştii.
Se repezea la hotelul lui Şaliapin şi exclama cu un aer de sinceră mâhnire: "Ce păcat
bietul meu prieten! Ce păcat! Fireşte că nu poţi cînta. Am să anulez imediat angajamentul.
Asta te va costa două mii de dolari, dar ce înseamnă asta în comparaţie cu reputaţia ta ?''
Şaliapin suspina şi spunea: "Ia stai... poate că ar fi bine să mai treci pe aici mai
târziu... pe la vreo cinci, de pildă, ca să văd cum îmi mai este".
La cinci, Hurok se prezenta iar, adânc înduioşat. Stăruia din nou să anuleze
contractul, iar Şaliapin suspina din nou şi declara: "Vino, te rog, puţin mai târziu. Poate o să-
mi fie mai bine".
Pe la şapte şi jumătate marele cântăreţ consimţea să cânte cu condiţia ca managerul să
anunţe publicului că Şaliapin era răcit şi nu prea în formă. Mr. Hurok făgăduia tot ce i se
cerea şi îşi ducea - în sfârşit - Mânzul în scenă.
"Toţi avem nevoie de simpatie, a zis un celebru psiholog, fie că se manifestă sub
formă de aprobare, de încurajare sau mângâiere. Copilul îşi arată tăietura sau cucuiul, ba
chiar se loveşte intenţionat ca să fie compătimit sau mângâiat. Adulţii îşi descriu pe larg
accidentele, bolile şi, mai cu seamă, amănuntele operaţiilor chirurgicale. Adevărate sau nu
aceste boli, omul se complace în a se înduioşa asupra sa".
Dacă vreţi să-l câştigaţi pe interlocutorul vostru: Arătaţi-i că simpatizaţi cu dânsul.
CAPITOLUL X - Faceţi apel la bunele sentimente
Jesse James, banditul, jefuia trenurile, ataca băncile, apoi dăruia banii fermierilor din
împrejurimi ca să plătească ipotecile proprietăţilor lor... El se credea probabil idealist, ca şi
Dutch Schultz, "Two Gun" Crowley şi Al Capone, care au venit cu două generaţii mai târziu.
Într-adevăr, toţi oamenii - şi acela pe care îl vedeţi în oglinda voastră - ţin la propria lor
stimă, vor să apară nobili şi generoşi în ochii lor proprii.
Mr. Pierpont Morgan observă că acţiunile oamenilor au îndeobşte două mobile: unul
ascuns - cel adevărat ; şi celălalt - mărturisit, pentru că pare lăudabil şi frumos.
Pentru a semăna cu idealul ce-l poartă întrânşii, oamenii sînt gata chiar la unele
sacrificii. De aceea, când vreţi să influenţaţi pe cineva, faceţi apel la bunele sale sentimente.
Dacă acest principiu nu vă apare potrivit cu nevoile vieţii comerciale atunci citiţi următoarele:
45
D. Farell avea un chiriaş în vila lui care denunţă contractul cu patru luni înainte, tocmai
când nu putea închiria altcuiva vila, deoarece era în toiul iernii.
"In plin sezon, m-aş fi repezit la chiriaşul meu şi l-aş fi rugat să recitească atent
clauzele contractului. L-aş fi prevenit că dacă pleacă trebuie să-mi plătească întreg soldul de
chirie, altfel îl voi urmări în justiţie fără şovăire. În loc să mă înfurii, m-am gândit şi am hotărât
să folosesc altă tactică. M-am dus la dl. Doe şi i-am spus: Am primit înştiinţarea dumitale,
dar sincer vorbind, nu cred cu adevărat în intenţia dumitale de a pleca.
Anii de îndeletnicire în ale chiriaşilor m-au luminat asupra firii omeneşti şi te-am
socotit de la prima vedere ca pe un om de cuvânt şi de onoare. Sunt atât de sigur de asta că
mi-aş da mâna la tăiat. Am să-ţi fac o propunere. Mai gândeşte-te câteva zile, până la
sfârşitul lunii. Dacă, venind atunci să-mi plăteşti chiria, îmi vei spune că vrei să te muţi, am
să mă înclin. Am să te las să pleci şi am să spun că părerea ce mi-o făcusem despre
dumneata a fost falsă. Dar sînt încredinţat că n-ai decât un cuvânt şi vei face faţă
angajamentelor ce ţi le-ai asumat.
Ei bine, la întâi ale lunii următoare, mr. Doe s-a prezentat la mine ca să regleze datoria ce-o
avea. M-a anunţat, de asemenea, că sfătuindu-se cu soţia sa a hotărât să rămână, acesta
fiind singurul fel de comportare onorabilă".
Iată încă im exemplu, relatat de unul dintre elevii noştri:
O casă de automobile avea şase clienţi care refuzau să plătească facturile reparaţiilor
efectuate. Mai bine zis, nu refuzau tocmai să plătească, ci protestau împotriva unei datorii ce
o socoteau greşită. Or, cei şase interesaţi îşi dăduseră semnătura de a-probare pentru
executarea lucrului. Compania ştia că avea dreptate. Şi a spus-o. Era cea dintâi greşeală.
Iată cum a procedat ca să încaseze facturile:
1. Serviciul contabilităţii a trimis fiecărui client un funcţionar care le-a cerut fără ocol să
achite factura restantă.
2. Funcţionarul le-a dat clar să înţeleagă că firma avea dreptate şi deci clientul greşea
evident.
3. S-a lăsat a se subînţelege că inginerii casei se pricep mult mai bine în materie de
automobile decât clienţii.
Rezultatul: contestaţii peste contestaţii. Lucrurile au mers atât de departe încât şeful
contabilităţii se pregătea să intenteze acţiune judiciară când, din fericire, afacerea a ajuns la
urechile patronului, care interesându-se despre clienţi a ajuns la concluzia că metoda
folosită pentru încasare nu fusese cea mai justă. De aceea, l-a chemat la el pe unul dintre
colaboratorii săi cei mai apropiaţi, instruindu-l cum să ducă treaba la bun sfârşit. Acesta s-a
prezentat fiecărui client în parte, l-a ascultat atent, tăcut, fără a răspunde la mustrări, la tonul
ridicat.
,,În sfârşit când a devenit mai calm şi mai rezonabil, povesteşte trimisul, am făcut apel la
simţul lui de dreptate şi cinste. I-am zis: Mai întâi sînt cu totul de părerea dv. Afacerea
aceasta a fost prost condusă ; aţi fost inoportunat şi supărat pe unul din funcţionarii noştri.
Asta n-ar fi trebuit să se întâmple şi vă cer iertare în numele casei. Ascultându-vă povestind
supărarea ce v-a fost produsă, am observat răbdarea şi imparţialitatea dv. Şi pentru că m-
am putut convinge de aceste calităţi mi-aş permite să vă cer un serviciu. Vreţi să rectificaţi
chiar dv. factura, în fond, nimeni nu-i mai calificat decât dv. s-o facă, căci nimeni nu
cunoaşte mai bine ca dv. problema. Iată socoteala, ştiu c-o veţi ajusta tot atât de scrupulos
ca şi cum aţi fi preşedintele Companiei noastre. Vom accepta, apoi, ceea ce veţi decide.
Credeţi că s-a apucat să rectifice factura ? Câtuşi de puţin. A achitat fără alte comentarii
întreaga sumă şi la fel ca el au procedat şi ceilalţi.
46
Experienţa m-a învăţat un lucru, conchide emisarul companiei, când o creanţă este
contestată şi este cu neputinţă de a obţine precizările necesare, cei mai bun lucru este să
admiţi din prima clipă buna credinţă şi onestitatea clientului. În general, cumpărătorii ţin să
facă faţă angajamentelor lor. Excepţiile sînt rare. Şi sînt încredinţat că şi individul care are
tendinţa de a trişa va reacţiona favorabil dacă-i arăţi că-l socoteşti un comerciant integru şi
respectabil.
Dacă vreţi să câştigaţi pe oameni de partea cauzei voastre e bine, îndeobşte, să
urmaţi regula nr. 10: Faceţi apel la bunele lor sentimente.
CAPITOLUL XI Şocaţi văzul şi imaginaţia
Acum câţiva ani, Philadelphia Evening Bulletin a fost calomniat prin zvonuri viclene.
Se spunea că gazeta cuprinde prea multă publicitate şi prea puţin text şi că nu prea are priză
la cititori... Trebuia să se acţioneze repede, să se curme zvonurile.
Bulletin scoase într-un volum intitulat "O zi", toate textele nepublicitare apărute într-o
singură zi în coloanele gazetei. Volumul cuprindea 307 pagini, tot atât cât şi cele de 2 dolari.
Şi totuşi, toate acestea - nuvele, articole - fuseseră publicate în Bulettin într-o singură zi şi
vândute nu cu doi dolari, ci cu doi cenţi.
Publicarea acestei cărţi accentua faptul că Bulletin cuprindea o mulţime de texte
interesante; ea şoca spiritele într-un mod atât de plăcut şi convingător, cum n-ar fi putut-o
face nenumărate cifre şi reclame.
Multe întreprinderi procedează asemenea publicaţiei Bulletin. Pentru a convinge pe
cumpărător de funcţionarea tăcută a frigiderelor, vânzătorii casei "Electrolux" frâng un băţ de
chibrit ca să se audă perfect zgomotul uşor în timp ce aparatul merge. Agentul de publicitate
Wellbaum arată că o vitrină animată pierde 80 la sută din spectatori când se opreşte... La
radio, un comerciant stimulează pe reprezentanţii săi prezentându-le reportajul imaginar al
unui meci de box între produsul său şi cel al concurentului. Chrysler urcă elefanţi în
automobilele sale pentru a demonstra soliditatea lor...
A spune un adevăr nu este suficient. Trebuie şocată imaginaţia, faptele trebuie redate
viu, interesant, impresionant. Este ceea ce face cinematograful şi radioul. Este ceea ce
trebuie să faceţi şi dv. dacă vreţi să cuceriţi atenţia.
Dacă vreţi să convingeţi auditoriul dv. reţineţi regula nr. 11: Şocaţi văzul şi imaginaţia
CAPITOLUL XII - După ce aţi încercat totul zadarnic, încercaţi şi asta...
Charlie Schwab, omul de încredere al lui Andrew Carnegie, regele oţelului, avea un
maistru ai căror lucrători nu dădeau randamentul scontat în muncă. "Cum se face, i-a spus
Schwab, ca un om cu experienţa dumitale să nu poată obţine un randament superior de la
lucrători ?". "Nu ştiu, a răspuns celălalt. I-am încurajat, i-am îmboldit, i-am înjurat şi chiar
ameninţat cu concedierea. Nimic de făcut".
Asta se petrecea seara, tocmai la sosirea echipei de noapte. "Dă-mi o bucată de
cretă, i-a zis Schwab. Câte turnări ai azi ? mai întrebă el. ,,Şase".
Fără a adăuga un cuvânt, Schwab scrise un ,,6" mare pe pământ şi plecă. Când se
prezentară cei din echipa de noapte şi văzură cifra întrebară ce înseamnă. "A venit patronul,
răpuseră cei care văzuseră scena, a întrebat câte turnări am făcut astăzi, am răspuns ,,6" şi
el a scris un ,,6" pe pământ...".
A doua zi dimineaţa, Schwab veni din nou. "6" din ajun fusese înlocuit cu un "7". Când veniră
cei din echipa de zi găsiră un "7". "Aşa, deci, cei din schimbul de noapte se cred mai tari!
Vom vedea!". S-au pus pe lucru voiniceşte şi la părăsirea lucrului ei au lăsat în urma lor un
"10" uriaş şi fanfaron. Lucrurile mergeau din ce în ce mai bine.
47
In curând, acest atelier ajunse în fruntea uzinei. Morala ? "Pentru a obţine rezultate -
spune Schwab - stimulaţi concurenţa, dar nu prin murdara competiţie a banului, ci prin nobila
emulaţie, prin stimularea dorinţei de a face mai bine, de a depăşi pe alţii şi a se depăşi pe
sine".
Ca şi Charlie Schwab, Al. Smith cunoştea imensa putere a provocării. Pe vremea
când era guvernator al New-Yorkului, celebrul penitenciar de la Sing-Sing a rămas fără
director. Fuseseră scandaluri, abuzuri... Trebuia un om cu mână de oţel. Dar care ? Smith l-
a chemat pe Lewis E. Lewis, de la închisoarea din New Hampton. Când acesta se prezentă,
l-a întrebat pe un ton jovial: "Ei, ce-ai zice să te fac directorul Sing-Singului? Ne trebuie un
om capabil".
Lewis, de mirare, nu ştia ce să zică. Cunoştea riscurile Sing-Singului, instabilitatea unui post
supus fanteziilor politice. La Sing-Sing un director nu rămânea mult timp niciodată. Lewis
avea o carieră de menajat. Trebuia el s-o rişte ?
Atunci Smith, văzându-l că ezită, se răsturnă în fotoliu şi zise surâzând: "Tinere,
înţeleg că te temi. E un post tare greu. Şi numai un as poate să-l ţină". Lewis, bineînţeles, fu
imediat vrăjit de ideea de a întreprinde un lucru demn de un as. Plecă la Sing-Sing şi
rămase. Cariera sa a fost strălucitoare. El a scris şi o carte: "20 de mii de ani la Sing-Sing",
care a avut un succes imens, şi a ţinut o mulţime de conferinţe asupra vieţii din închisoare.
Harvvey Firestone, fondatorul producţiei de articole pneumatice spunea: "Am
constatat că numai cu banii nu poţi convinge oamenii. Ceea ce-i tentează e riscul, lupta,
posibilitatea de a-şi dovedi valoarea, de a câştiga o victorie. Toate competiţiile nu au decât
un mobil: acela de a-i întrece pe alţii, de a-şi demonstra superioritatea".
Deci, dacă vreţi să-i influenţaţi, pe oamenii inimoşi, puneţi rămăşag cu ambiţia lor.
DOUĂSPREZECE FELURI DE A-I CONVINGE PE OAMEMI
1. Singurul mijloc de a învinge într-o discuţie este de a o evita.
2. Respectaţi opiniile adversarului. Nu-i spuneţi niciodată că greşeşte.
3. Dacă vă înşelaţi, admiteţi-o îndată şi de bună voie.
4. începeţi-vă discuţiile cu blândeţe.
5. Puneţi întrebări care aduc răspunsuri afirmative în mod automat.
6. Lăsaţi pe alţii să vorbească în voie.
7. Lăsaţi-l să creadă că ideea sugerată de dv. e a lui.
8. Încercaţi cu sinceritate de a vedea lucrurile din punctul celuilalt de vedere.
9. Acordaţi simpatia şi înţelegerea celor care au nevoie de ele.
10. Faceţi apel la bunele sentimente ale interlocutorului.
11. Aţâţaţi văzul şi imaginaţia.
12. Puneţi rămăşag cu ambiţia lor.
PARTEA a IV-a - NOUA MIJLOACE DE A ÎNDREPTA PE OAMENI FĂRĂ A-I OFENSA SAU
A-I IRITA
CAPITOLUL I Dacă trebuie neapărat să criticaţi, începeţi astfel
Pe timpul când Calvin Coolidge era preşedintele Statelor Unite, unul din amicii săi,
invitat la Casa Albă, a intrat în biroul său tocmai în momentul când acesta îi spunea
secretarei sale: ,,Ai o rochie frumoasă azi, domnişoară... Eşti fermecătoare".
Niciodată liniştitul Coolidge nu fusese auzit elogiind astfel pe funcţionarii săi. A fost
atât de extraordinar, de neprevăzut, că fata s-a înroşit de emoţie. Atunci Coolidge a
48
continuat: "Nu fii prea mândră de ceea ce ţi-am spus ; am vrut numai să-ţi fac plăcere... In
viitor să cauţi să fii mai punctuală".
Procedeul era alambicat dar de o psihologia admirabilă. Ne este mult mai puţin penibil să
auzim observaţii dezagreabile după ce am fost lăudaţi pentru calităţile noastre.
Desigur, ceea ce vreţi să ştiţi este cum aţi putea aplica această metodă în afacerile
dv. Să reţinem atunci cazul d-lui Gaw, arhitect la o mare întreprindere de construcţii.
Dl. Gaw era un om obişnuit. Casa lui fusese însărcinată să construiască în
Philadelphia o mare clădire, care trebuia să fie gata Ia o anumită dată. Totul mergea de
minune ; construcţia era pe sfârşite, când, deodată, fabricantul care trebuia să furnizeze
ornamentele de bronz pentru faţadă comunică că-i va fi imposibil să livreze marfa la timp.
Despăgubiri de plătit, pierderi grele, complicaţii, din pricina unui singur om!... Telefoane...
Discuţii... Ameninţări... totul a fost zadarnic. Gaw se hotărî să plece la New-York pentru a-l
seduce pe "leu" în peştera lui...
Când a pătruns în biroul industriaşului, i-a zis: ,,Ştiţi că numele dv. este unic în
Brooklyn?".
Celălalt se arătă surprins: "Nu. N-o ştiam". Gaw continuă: "Am observat, căutând
adresa dv., în cartea de telefon".
Fabricantul luă cartea de telefon şi o răsfoi cu interes. "E sigur, zise el cu mândrie, că
e un nume puţin comun. Familia mea a emigrat din Olanda şi s-a stabilit aici acum două sute
de ani...". Timp de câteva minute a vorbit despre părinţii şi străbunii săi. Când sfârşi, Gaw îi
făcut complimente pentru uzină, zicând:
- Este una din instalaţiile cele mai curate şi mai bine organizate pe care le-am văzut
vreodată.
- Mi-am consumat viaţa să ridic asta şi sînt mândru de ea... Vreţi să daţi o raită prin
atelierele mele ?
In timpul vizitei, Gaw admiră maşinile şi metodele de lucru, precum şi anumite dispozitive
speciale pe care amfitrionul său le inventase. La sfârşit, Gaw a fost poftit la masă, iar abia
după aceea, industriaşul i-a spus: ,,Să vorbim de afaceri. Căci pentru asta aţi venit aici... Nu
mă gândeam că întrevederea noastră va fi atât de agreabilă. Vă puteţi înapoia la
Philadelphia cu făgăduiala mea că furniturile vor fi livrate la timp, chiar dacă va trebui să
suspend alte comenzi".
Gaw a obţinut ceea ce dorea fără măcar a cere. Deci, pentru a influenţa pe
interlocutorul vostru fără a-l ofensa şi supăra...
începeţi prin a-i aduce câteva laude sincere. Este regula nr. 1.
CAPITOLUL II Cum să criticaţi fără a vă crea antipatii
Charlie Schwab, omul de încredere al lui And-rew Carnegie, regele oţelului, care prin
tactul şi diplomaţia sa ştiuse să câştige simpatia şi consideraţia universală, se plimba într-o
zi, pe la amiaza, prin atelierele sale. El s-a întâlnit cu un grup de muncitori care fumau.
Deasupra capetelor lor spânzura un afiş mare: "Fumatul oprit". Ce a făcut Schwab? Le-a
arătat afişul urlând la ei: "Ce, nu ştiţi să citiţi ?!". Nu. Schwab s-a apropiat de ei, a întins
fiecăruia o ţigară, adăugind: "Mi-aţi face plăcere dacă aţi fuma ţigările afară".
Lucrătorii ştiau că le notase încălcarea de regulament şi l-au admirat pentru că nu le
făcuse observaţie, ba le mai dăruise şi câte o ţigară bună, făcându-i să-şi simtă importanţa...
John Wanamaker, fondatorul magazinelor ce-i poartă numele, se folosea de aceeaşi
tactică. El obişnuia să treacă zilnic prin numeroasele raioane. Odată observă o clientă care
aştepta la o tejghea. Nimeni nu-i dădea vreo atenţie. Vînzătoarele râdeau şi pălăvrăgeau
într-un colţ. Wanamaker n-a zis un cuvânt, s-a strecurat în dosul tejghelei şi a servit-o el
49
însuşi pe clientă, a dus articolul la ambalaj... Apoi şi-a văzut de treabă. Bineînţeles că
vânzătoarele au învăţat ceva din lecţia asta...
Un pastor celebru în Statele Unite, Lyman Abbot, a fost la începutul carierei sale poftit
să ţină un discurs despre înaintaşul său care tocmai murise. Dorind să se depăşească pe
sine, el a şlefuit într-atât discursul încât părea o creaţie a lui Flaubert. Apoi îl citi nevestei
sale. Mrs. Abbot, dacă ar fi fost mai puţin inteligentă, i-ar fi putut spune: "Ascultă Lytnan, nu-
i prea grozav... Lumea o să adoarmă.
Parcă e o enciclopedie. Pentru numele lui Dumnezeu vorbeşte ca un om, fii mai
natural!".
Asta ar fi putut spune. Dar ea bănuia ce ar putea ieşi dintr-o astfel de replică. Aşa că se
mulţumi doar să observe că discursul ar fi potrivit pentru Revista nord-americană de cultură.
Cu alte cuvinte, ea îl lăudă, dar îi atrase atenţia cu subtilitate că nu e bun pentru o predică.
Abbot înţelese. Rupse manuscrisul şi îşi făcu discursul fără a se folosi măcar de vreun citat.
Pentru a modifica atitudinea unei persoane fără a o ofensa şi supăra: Faceţi-o să-şi observe
greşelile într-un mod indirect.
Este regula nr. 2.
CAPITOLUL III - Vorbiţi mai întâi de păcatele dumneavoastră
Acum câţiva ani, nepoata mea, Josephine Carnegie, părăsi oraşul ei natal, Kansas,
pentru a veni la New-York ca secretară la mine. Avea 19 ani, abia părăsise băncile şcolii şi
experienţa ei comercială era, ca să zic aşa, nulă. Astăzi este una dintre cele mai desăvârşite
secretare din câte cunosc. Dar la început...
Într-o zi, când mă pregăteam să-i fac observaţie, m-am gândit: "O clipă, Dale
Carnegie, eşti de două ori mai mare decât fetiţa asta. Experienţa ta este de zece ori
superioară faţă de a ei. Cum poţi crede să aibă punctul tău de vedere, judecata ta.
Aminteşte-ţi gafele monumentale, greşelile stupide pe care le comiteai când erai ca ea...".
După ce am cântărit totul, cinstit şi nepărtinitor, am ajuns la concluzia că la vârstă
egală, performanţele Josephinei erau mult superioare celor ale mele. De aceea, când eram
silit să-i fac o observaţie, începeam cam aşa ; "Ai făcut o greşeală, dar ea nu-i mai mare
decât multe alte ale mele. Eşti mult mai cuminte decât eram eu la vârsta ta. Am comis eu
însumi atâtea prostii că nu mai pot critica pe alţii... Totuşi, nu crezi că ar fi fost mai potrivit să
faci aşa ?".
Ne este mult mai puţin penibil să ascultăm lista păcatelor noastre când acuzatorul
începe prin a mărturisi cu smerenie că el însuşi este departe de a fi fără greş.
Pentru a modifica atitudinea oamenilor fără a-i jigni sau supăra, respectaţi regula nr.
3: înainte de a critica pe alţii, aveţi grijă de a face observate propriile voastre păcate.
CAPITOLUL IV - Nimănui nu-i place să primească ordine
- Un om care a lucrat trei ani în acelaşi birou cu Ovven D. Young, celebrul economist,
autorul planului Young, spunea că nu l-a auzit pe acesta niciodată să dea vreun ordin cuiva.
Young nu spunea de exemplu: "Fă asta! Fă aia!... Nu face asta! Nu face aceea!". Nu.
El spunea: "Aţi putea studia aceasta ?"... "Credeţi că ar fi bine aşa ?"... După ce dicta o
scrisoare, el întreba adesea pe colaboratorii săi: "Poate că ar fi bine ca fraza să fie întoarsă
altfel ?...".
Avea întodeauna grijă să lase iniţiativă şi colaboratorilor săi; niciodată nu-i
constrângea. Ii lăsa să acţioneze liber şi să se perfecţioneze prin greşelile lor. Iată felul de
tratament care îmbie un om să se îndrepte cu dragă inimă, care îi menajează mândria şi îi dă
50
sentimentul importanţei sale, care îi dă dorinţa de cooperare şi a nu se răzvrăti. Deci, pentru
a-i îndrepta pe oameni fără a-i ofensa sau supăra: Nu daţi ordine direct. Daţi sfaturi sub
formă de întrebări.
CAPITOLUL V - Cruţaţi amorul propriu al interlocutorului vostru
Acum câţiva ani, Compania Generală de Electricitate din New-York a fost nevoită să-i
retragă lui Charles Steinmetz funcţia de şef de serviciu contabilitate. Steinmetz, care era un
geniu de primă mărime în materie de electricitate, era cu totul incapabil de a conduce
serviciul contabilitate. Se temeau să nu-l jignească. El era deopotrivă indispensabil dar şi de
o susceptibilitate extremă. Atunci, directorii companiei i-au dat un alt titlu: "inginer consilier
al Companiei", ceea ce era o numire nouă pentru activitatea ce o desfăşura. Apoi au numit
alt şef de contabilitate. Steinmetz era încântat! Directorii, de asemenea. Mânuindu-l pe
marele specialist cu atenţie şi blândeţe, îngăduindu-i să salveze aparenţele, şi-au atins
scopul, fără zgomot şi pagubă.
Ceea ce preţuieşte pentru oameni este salvarea aparenţelor. Totuşi, câţi dintre noi se
gândesc la asta când e vorba de alţii ? Călcăm pe sentimentele semenilor noştri, ne
impunem voinţa, acuzăm, ameninţăm ; mustram faţă de martori pe copiii noştri sau pe
funcţionarii din subordine, fără a ne gândi o clipă la reacţiile ce le vom provoca. Ar fi
necesare o clipă de gândire, câteva vorbe bune, o sforţare sinceră pentru a ne uita pe noi şi
a-i înţelege pe alţii, ar trebui atât de puţin pentru a îndulci loviturile ce suntem nevoiţi a le da.
Cruţaţi, deci amorul propriu al adversarului, lăsaţi-l să iasă cu faţa curată. Este regula nr. 5.
CAPITOLUL VI - Cum se stimulează oamenii
Acum 50 de ani trăia la Neapole un copil de zece ani, care lucra într-o uzină. El visa
să ajungă cântăreţ. Din nenorocire, profesorul său l-a descurajat: "Nu ai voce deloc, îi
spunea el mereu. Când cânţi parcă ar scârţâi o uşă!". Dar mama sa, o biată ţărancă, îl
consola. Îl lua în braţe şi îi zicea că e sigură de talentul lui, îl asigura chiar că face progrese.
Ea muncea din greu, se lipsea de orice pentru a-i plăti băiatului orele de canto. Încurajarea
mamei a transformat viaţa acestui băiat. Probabil aţi auzit de el, se numea... Caruso.
Tot aşa, un tânăr din Londra dorea să devină scriitor. Nu avea decât o vagă cultură ; tatăl
său fusese închis pentru neplata datoriilor. Cunoştea adesea chinul foamei. în fine, şi-a găsit
o ocupaţie: avea să lipească etichete pe flacoanele de coloranţi, într-un antrepozit unde
mişunau guzganii. Noaptea dormea Intr-o mansardă oribilă, împreună cu doi golani. Avea
atât de puţină încredere în el şi era atât de sensibil la batjocură, că numai în toiul nopţii avea
curajul să-şi ducă manuscrisele la cutia de scrisori. Unul după altul, acestea îi erau refuzate.
In sfârşit, sosi şi ziua cea mare: una din povestirile lui fu acceptată. Nu i se plătea nimic, e
adevărat, dar puţin îi păsa. Editorul îl felicita. Cineva găsea că avea talent. Era atât de fericit
că a fost capabil să rătăcească pe străzi ore întregi, plângând. Din acel moment începu să
spere şi viitorul său s-a schimbat. Acest om a devenit o celebritate. Numele lui ? Charles
Dickens.
Înţeleptul psiholog Wiliam James arăta s "Pe lângă ceea ce ar trebui să fim, suntem
numai pe jumătate treziţi. Nu facem uz decât de o mică parte din posibilităţile noastre fizice
şi morale. Omul trăieşte mai prost decât ar putea. El poseda tot felul de "omori pe care nu şi
le cunoaşte".
Voi, cei care citiţi aceste rânduri, posedaţi "comori necunoscute sau neexploatate".
Printre ele există şi facultatea magică de a-i stimula pe alţii, de a-i schimba pe oameni fără
a-i jigni sau irita.
51
Pentru aceasta nu trebuie decât ... să le recunoaşteţi sforţările, să le lăudaţi progresele cu
sinceritate şi generozitate.
CAPITOLUL VII - Arătaţi omului că aveţi încredere în el şi se va strădui s-o merite
Preşedintele lui Baldwin Locomotive Works spunea: "E uşor de condus oamenii când
le arătaţi stima dv. pentru capacităţile ce le au".
Dacă doriţi să dezvoltaţi o anumită calitate la un individ faceţi ca şi cum această
calitate ar fi una din trăsăturile lui de căpetenie. Shakespeare afirma că... "dacă vă lipseşte o
calitate, prefaceţi-vă că o aveţi". Prefaceţi-vă şi dv. că credeţi în existenţa cutare ori cutare
virtuţi la un om pe care vreţi să-l perfecţionaţi. Afirmaţi-vă cu putere încrederea în el. Daţi-i o
frumoasă reputaţie şi el va face totul ca să evite de a scădea în ochii dv.
Am vorbit nu demult cu unul din directorii lui "Exchange Buffets", grupul de 26 de
restaurante care funcţionează după un sistem special, "sistemul as onoare". în aceste
restaurante, fondate în 1885, nu se prezintă nota clienţilor. Comandaţi tot ce doriţi,
consumaţi, faceţi chiar dv. socoteala şi achitaţi nota la plecare. Nici un control, nici o fişă,
nimic. "Dar aveţi, totuşi, câţiva supraveghetori ? i-am zis uimit. Nu puteţi fi siguri de toţi
clienţii". "Nu supraveghem nimic, mi-a răspuns directorul. Or fi existând şi şmecheri, o ştim,
dar ştiu tot aşa că sistemul nostru e bun, altfel nu cred că întreprinderea noastră ar fi
prosperat continuu de aproape an veac".
La "Exchange Buffets" fiecare se simte tratat ca un om cinstit, ca om de onoare. Aşa că toţi -
săraci, bogaţi, hoţi sau cerşetori - vor să merite încrederea ce li se acordă.
Deci, dacă voiţi să schimbaţi o persoană fără a o jigni şi supăra... Daţi-i o frumoasă
reputaţie de meritat. Este regula nr. 7.
CAPITOLUL VIII - Ce uşoare par greşeala de îndreptat şi sarcina de îndeplinit l
Spuneţi unul copil, unul soţ, unui slujbaş că-i prost, că n-are nici o dispoziţie pentru
cutare lucru sau joc, că nu pricepe nimic şi distrugeţi în el orice dorinţă de perfecţionare. Dar
încercaţi tactica opusa. Încurajaţi-l şi sarcina de îndeplinit fi va părea uşoară Arătaţi celui pe
care vreţi să-l stimulaţi că aveţi încredere în capacitatea lui, spuneţi-i că are an talent pe care
nu-l bănuieşte şi-l veţi vedea cum va trudi să atingă perfecţiunea.
Eily Culberston a fost regele bridge-ului. Cărţile sale au încă un succes extraordinar şi
au fost traduse în nenumărate limbi. Ei bine, el mi-a mărturisit că a devenit un profesionist al
acestui joc numai datorită încurajărilor unei femei. Juca bridge mediocru, ba mai era şi
încăpăţînat şi cârcotaş, aşa că nimeni nu vroia să joace cu el. Atunci o întâlni pe Josephine
Dillon, o fată drăguţă care dădea lecţii de bridge. O iubi şi o luă de nevastă. Ea a observat
însă cu câta grijă analiza Elly cărţile şi-l convinse că avea pentru bridge predispoziţii
minunate, nebănuite. Acest compliment şi nimic altceva, afirma el ulterior, a stat la originea
carierei sale.
Dacă vreţi să schimbaţi atitudinea unei persoane fără a o ofensa şi supăra: încurajaţi-o.
Spuneţi-i că greşeala este uşor de îndreptat şi sarcina îi va părea uşor de îndeplinit. Este
regula nr. 8.
CAPITOLUL IX - Faceţi astfel ca oamenii să fie mulţumiţi de a îndeplini ceea ce doriţi
D. Want, directorul unei mari imprimerii din New-York, avea un mecanic căruia vroia
să-i schimbe cu orice preţ starea de spirit. Acest om era însărcinat cu supravegherea bunei
52
funcţionări, ziua şi noaptea, a tuturor maşinilor tipografice, se plângea că munca sa era prea
grea, orele prea multe şi pretindea că-i .trebuie un ajutor.
D. Want nu-i acordă un asistent, nu-i reduse nici lucrul, nici durata orelor şi totuşi îl
mulţumi. Cum ? I-a dat un birou privat, cu o placă pe uşă ce-arăta noul lui titlu: "Directorul
serviciului de întreţinere".
Acum mecanicul nu mai era subalternul căruia primul venit să-i poată porunci. Era directorul
unui serviciu. I se recunoscuse meritele. Conştient de importanţa sa şi de noul său prestigiu,
era satisfăcut şi şi-a continuat munca fără a se mai tângui.
E o copilărie asta ? Poate. Este şi observaţia ce-i s-a făcut lui Napoleon când a fondat
gradul de "mareşal al Franţei", acordându-l la 18 generali ai săi, şi a numit cu titlu de "Marea
Armată" trupele sale. Celor care râdeau de el fiindcă îi răsplătea pe asprii săi veterani cu
"fleacuri" el le răspundea: "Oamenii se guvernează cu fleacuri, domnii mei!". Să învăţăm ca
şi Napoleon să risipim titluri şi autoritate şi vom obţine aceleaşi rezultate ca el.
Deci, regula nr. 9, cere ca să procedaţi în aşa fel încât persoana de care aveţi nevoie
să fie fericită de a face ceea ce îi propuneţi.
NOUA MIJLOACE PENTRU A-I ÎNDREPTA PE OAMENI FARA A-I JIGNI SAU SUPARĂ
1. Începeţi prin a-i aduce câteva laude sincere.
2. Observaţi-i greşelile sau defectele într-un mod indirect.
3. înainte de a critica, aveţi grijă de a scoate în evidenţă propriile voastre greşeli.
4. Nu-i daţi ordine directe. Sugeraţi. Puneţi întrebări.
5. Cruţaţi-i amorul propriu. Lăsaţi-l să "iasă cu obrazul curat".
6. Recunoaşteţi-i eforturile, lăudaţi-i sincer ce le mai uşoare proiecte.
7. Acordaţi-i o bună reputaţie de meritat.
8. încurajaţi-l, astfel ca greşeala să pară uşor de îndreptat iar sarcina lesne de îndeplinit.
9. Faceţi în aşa fel ca să fie fericit să facă ceea ce-i propuneţi.
5.
PARTEA a V-a - SCRISORILE MIRACULOASEI
Ştiu ce gândiţi citind acest titlu. Vă spuneţi "Ce absurditate Miroase de Ia o poştă a
publicitate de cărturăreasă şi de şarlatan!".
Dacă aceasta e părerea dv., o găsesc foarte naturală. Acum 15 ani aş fi făcut şi eu la
fel. Sunteţi sceptic? Cu atât mai bine! Îmi plac scepticii, sunt din Missouri şi asta spune
totul... Şi cred chiar că, dacă gândirea dv. este în progres, asta se datorează mulţimii de
curioşi, de Toma necredinciosul, a tuturor acelora care nu cred fără dovadă. Vreau să
vorbesc făţiş. Acest epitet "miraculos" este el exact ? Nu tocmai exact. Dar totuşi, unele
scrisori bine concepute au dat rezultate dublu-miraculoase. De cine au fost astfel calificate ?
De Ken R. Dyke, anul din cei mai mari specialişti ai vânzării din America, şeful publicităţii la
Colgate Palmolive Peet et Co.
Iată, de pildă, în vreme ce la media scrisorilor adresate se primesc circa 8 la sută
răspunsuri, fiind cu totul extraordinar un randament de 15 la sută, o scrisoare adresată de
Dyke după ce a urmat cursul nostru a primit "miraculosul" procentaj de răspunsuri de 42 la
sută.
Iată această scrisoare... miraculoasă.
Dragă Mr. Blank,
Anul trecut, am convins pe directorii noştri că cel mai bun mijloc de a spori afacerile
revânzătorilor noştri este a duce o campanie intensă de vânzare directă, în întregime
53
finanţată de firma noastră, Am adresat de curând un chestionar la 1600 de depozitari care
beneficiază de această campanie şi sutele de răspunsuri primite mi-au dovedit că ei sînt
mulţumiţi de această formă de cooperare. De aceea, am stabilit un nou plan de vânzare
directă care, ştiu că vă va plăcea mai mult decât precedentul.
Dar azi dimineaţă, preşedintele societăţii noastre a studiat cu mine rapoartele
campaniei precedente şi m-a rugat să-i arăt numărul ce ni l-a adus. Fireşte că trebuie să mă
adresez dv. ca să ştiu răspunsul ce-l am de dat. (Excelentă frază: "Dv. trebuie să mă
adresez ca..." Omul înţelege importanţa ce i se acordă în luarea unei decizii).
Iată ce vroiam să vă întreb:
1. Dacă vreţi să ne arătaţi pe harta alăturată numărul de învelişuri, de acoperiri sau reparaţii
care credeţi că sau putut face în campania de anul trecut.
2. Să ne înştiinţaţi cât mai precis posibil despre valoarea globală a acestor comenzi.
Dacă doriţi să-mi faceţi acest serviciu l-aş preţui foarte mult şi v-aş fi recunoscător.
Cu toată sinceritatea...
Este o scrisoare foarte simplă, nu-i aşa. Şi totuşi, ea a făcut minuni. De ce ? Pentru că
îl ruga pe destinatar să-i acorde o favoare - o favoare ce-i îngăduia să-şi arate importanţa.
Repet: metodele expuse în această carte nu vor reuşi decât dacă sînt sincere şi dacă
pornesc din inimă. Ceea ce eu vă explic nu sînt "trucuri" pentru a reuşi. Nu! Este un nou mod
de a trăi, o nouă filosofie.
PARTEA a VI-a - CÂTEVA SFATURI PENTRU A VA PĂSTRA FERICIREA ÎN CĂMIN
CAPITOLUL I - Cum să săpaţi mai repede mormântul fericii conjugale
Marea tragedie a vieţii lui Lincoln a fost căsnicia sa. Nu asasinarea lui, ci căsnicia.
Când Booth l-a împuşcat, Lincoln nu şi-a dat seama că cineva a tras în el, dar timp de 23 de
ani, aproape zilnic, a cules ceea ce Herndon, asociatul lui, a numit "Fructele amare ale
nenorocirii conjugale". Într-adevăr, aproape un sfert de veac, Mrs. Lincoln l-a hărţuit cu
critica, l-a epuizat în certuri. Ea se certa mereu, nu înceta de a-l critica pe soţul ei: era
încovoiat, neghiob, ridicol! Rădea de urechile lui mari, îi zicea că are nasul strâmb, că arăta
ca un tuberculos, că mâinile şi picioarele sînt prea mari îi capul prea mic...".
Abraham Lincoln şi Mary Todd erau diferiţi din toate punctele de vedere educativ,
temperamental, gusturi.
Toate aceste scene, certuri, furie l-au schimbat oarecum pa Lincoln. I-au schimbat
mai întâi sentimentele faţă de soţia sa. L-au făcut să regrete că s-a căsătorit cu ea şi o evita
cât putea. Trei luni iarna şi trei luni vara şedea departe, evitând să o vadă. Aceasta a durat
ani de zile. Viaţa aceasta nu era plăcută, nici confortabilă, dar aşa cum era o prefera
căminului, unde îl aştepta Mrs. Lincoln cu furia ei.
Cu ghearele lor, unele femei îşi sapă groapa propriei fericiri conjugale. Aşa că,
doamnelor, dacă vreţi să păstraţi veselia şi armonia în cămin, urmaţi acest sfat: Fără
mustrări! Fără scene!
CAPITOLUL II Luaţi-i pe oameni aşa cum sînt
Oricare ar fi greşelile făcute de partenerul dv., nu-l criticaţi niciodată, nu pronunţaţi
niciodată cuvinte aspre de mustrare, iar dacă cineva încearcă să-l ridiculizeze, săriţi-i în
ajutor şi apăraţi-l cu o dreptate sălbatică.
54
Henry James spunea: "Prima regulă în raporturile noastre cu semenii este de a-i lăsa
să fie fericiţi aşa cum înţeleg ei, atât timp cât nu ne incomodează pe noi".
Scriitorul Leland Foster Wood completa într-una din cărţile sale: "Succesul unei
căsnicii depinde mai puţin de a găsi soţul ideal, cât de a fi tu însuţi acest soţ ideal".
Deci, dacă ţineţi la armonia căminului vostru: Lăsaţi partenerul aşa cum e, nu
încercaţi a-l schimba!
CAPITOLUL III - Faceţi aceasta şi în curând veţi porni spre Reno
Dorothy Dix, a cărei competenţă în materie matrimonială era indiscutabilă, declara
că... "mai mult de jumătate din menaje dau fiasco". Ea adăuga că "dacă atâtea frumoase
căsătorii încărcate de speranţe ajung să se spargă de stâncile de la Reno (oraş unde sînt
judecate cele mai multe divorţuri), de vină este zadarnica şi funesta obişnuinţă a soţilor de a
se critica între ei".
Deci, dacă vreţi să păstraţi fericirea căminului dv. nu. criticaţi, nu faceţi mustrări.
Dacă sunteţi câteodată ispitit de a certa un copil am să vă sfătuiesc ca înainte s-o
faceţi să citiţi următorul pasaj, adresat de scriitorul Livingstone fiului său care doarme:
"Micule, ascultă-mă... Tu dormi cu obrazul în mânuşiţa ta şi cu buclele tale blonde
lipite de fruntea-ţi umezită. M-am strecurat în camera ta... Vreau să-ţi fac o mărturisire...
Adineauri, în timp ce-mi citeam ziarul, am fost cuprins de remuşcări. Astăzi am fost cam
aspru cu tine. Dimineaţa, când te pregăteai să mergi la şcoală, te-am mustrat pentru că te
mulţumeai să-ţi treci şervetul umed pe vârful nasului. Te-am certat pentru că ghetele tale nu
erau făcute; am strigat când ţi-ai aruncat jucăriile pe jos. La dejun, te-am certat iar: vărsai
laptele, înghiţeai fără să mesteci, puneai coatele pe masă, întindeai prea mult unt pe pâine...
La plecare, te-ai întors şi mi-ai zis: "La revedere, tată". Şi ţi-am răspuns încruntând
sprâncenele: ţin-te drept: Seara, acelaşi cântec. Întorcându-mă de la lucru te-am pândit pe
drum. Te jucai cu bilele, în genunchi, în praf, îţi rupseseşi ciorapii. Te-am umilit faţă de
camarazii tăi când ţi-am poruncii să ta duci înaintea mea acasă...
Iţi aminteşti, apoi ? Te-ai strecurat sfios, cu un aer nenorocit, în biroul meu, în timp ce
lucram. Am ridicat ochii: "Ce este ?" N-ai răspuns nimic, dar. Într-un elan irezistibil, ai alergat
către mine şi ţi-ai aruncat braţele în jurul gâtului meu, strângându-mă cu acea devoţiune
mişcătoare pe care Dumnezeu a înflorit-o în inima ta şi pe care răceala mea na putut-o
împietri. Apoi, ai fugit şi am auzit picioruşele tale alergând pe scară.
Ei bine, fiul meu, atunci cartea mi-a lunecai din mâini şi o frică teribilă m-a cuprins.
Iată ce a făcut din mine mania criticii şi a mustrărilor: un tată morocănos. Te pedepseam
pentru că nu erai decât un copil. Nu-mi lipsea iubirea, dar aşteptam prea mult de la tinereţea
ta. Te judecam după exemplul anilor mei. Şi totuşi, este atâta generozitate, nobleţe şi
loialitate în sufletul tău. Inimioara ta e vastă ca şi aurora care urcă de sub coline. Nu doresc
decât mărinimia elanului tău spontan pentru a-mi dori bună seara. Să uităm restul... Asta
seară vin să îngenunchez, plin de remuşcări, lângă patul tău...
Am greşit. Te-am tratat ca pe un om. Acum, când te privesc în pătucul tău, ştiu bine
că nu eşti decât un copil. Abia ieri mai erai în braţele mamei tale, cu capul pe umărul ei... Am
aşteptat prea mult de la tine... Prea mult pentru frăgezimea ta...".
CAPITOLUL IV - Vă e uşor să faceţi fericiţi pe cei din jurul Dv.
Cunoaşteţi această fabulă. După o zi lungă de trudă, o fermieră puse în faţa
lucrătorilor ei, în ioc de cină, un braţ cu fân. Şi cum aceştia o întrebară indignaţi dacă a
55
înnebunit, ea le răspunse: "De unde să ştiu eu care e deosebirea ? De 20 de ani de când
gătesc pentru voi, niciodată nu mi-aţi spus un cuvânt ca să mă faceţi să înţeleg că nu era fân
ceea ce mâncaţi!
De ce nu dovediţi consideraţie pentru meritele soţiei dv. ? Prin omagiile şi
devotamentul său, un bărbat poate face fericită pe cea care îi e soţie. Şi dacă ea e fericită, îl
va face fericit şi pe el."
Dacă vreţi să fie fericit căminul dv., recunoaşteţi meritele consoartei voastre.
CAPITOLUL V Ce impresionează o femeie
Din timpuri imemoriale, florile au fost considerate drept limbajul amorului. Ele nu sînt
deloc scumpe. Se vând la colţul străzii. De ce să aşteptaţi ca nevasta să fie într-o clinică ca
să-i duceţi un buchet ? De ce să nu-i oferiţi câteva roze chiar astă seară ? Vă plac
experienţele ? Faceţi-o pe aceasta i
Bărbaţii care citesc aceste rânduri nu au habar ce costum şi cămaşă purtau acum
cinci ani şi nici nu-i interesează. Dar femeile sînt altfel, au multă sensibilitate şi bărbaţii nu
trebuie să uite asta. Aşa că luaţi foarfecule şi tăiaţi următoarele cuvinte; "Nu voi trece de
două ori calea vieţii. Deci, toată bucuria şi tot binele ce le pot face semenilor mei, acum
trebuie să le fac! Nimic să nu mă facă să amân, ocazia nu se va mai repeta, poate,
niciodată!". Dacă doriţi să aveţi un cămin fericit: Fiţi plini de atenţii faţă de soţia dv.
CAPITOLUL VI - Dacă vreţi să fiţi fericit nu uitaţi să faceţi următoarele:
E importantă, desigur, alegerea partenerului, dar apoi ceea ce contează cel mai mult
este curtoazia între soţi. Ce frumos ar fi ca femeile să-şi trateze soţii cu aceeaşi consideraţie
ce o au pentru străini I... Un bărbat va fugi întotdeauna de o soţie înăcrită... Lipsa de
curtoazie ucide dragostea.
Numai un psihiatru cu vederi tendenţioase ar îndrăzni să afirme că principala cauză a
vrajbei în căsătorie este nepotrivirea sexuală. Totuşi, trebuie recunoscut că divergenţele ce
provin din alte pricini ar pierde din tărie dacă raporturile sexuale ar fi satisfăcătoare.
Doctorul Popenoe, o autoritate în materie de mariaj, susţine că dezacordul este
îndeobşte datorat următoarelor cauze:
1. Lipsă de armonie sexuală.
2. Deosebiri de păreri în ceea ce priveşte folosirea timpului liber.
3. Dificultăţi financiare.
4. Anomalii metale sau fizice.
Notaţi bine că problema sexuală vine în primul rând şi, contrar celor ce s-ar putea crede,
grijile provocate de lipsa banilor în al treilea rând. Satisfacerea simţurilor nu este decât una
din numeroasele bucurii ale căsătoriei, dar dacă această condiţie nu e îndeplinită, întreg
edificiul se prăbuşeşte.
CHESTIONAR
Şi, pentru a sfârşi, să ne întrebăm: putem noi răspunde afirmativ, cu toată sinceritatea la
următoarele întrebări care să ne îngăduie să ne preţuim meritele de soţi şi soţii ? Domnule,
1. Mai faceţi, din când în când, curte soţiei dv. ?
Ii aduceţi flori ? Sărbătoriţi ziua naşterii ei sau pe cea a căsătoriei ?
2. li daţi o sumă destinată exclusiv pentru cheltuielile ei personale ?
3. Vă daţi osteneala să n-o criticaţi niciodată faţă de martori ?
56
4. Vă străduiţi ca să o înţelegeţi şi s-o ajutaţi în momentele ei de oboseală şi nervozitate ?
5. împărţiţi cu dânsa măcar jumătate din timpul vostru liber ?
6. Vă feriţi de a face comparaţii între talentele ei de bucătăreasă şi gospodină şi cea a
mamei dv. sau a doamnei X..., când aceste comparaţii nu sînt în favoarea ei ?
7. li permiteţi să danseze cu alţi bărbaţi şi să primească atenţiile lor amicale, fără a vă arăta
gelos ?
8. Căutaţi orice prilej ca să o încurajaţi şi să-i exprimaţi admiraţia ?
9. Aveţi grijă să-i mulţumiţi pentru toate mi cile servicii ce le face ?
Doamnă,
1. îi daţi soţului dv. întreaga libertate de a-şi conduce afacerile aşa cum crede de cuviinţă ?
Vă feriţi să-i faceţi observaţii despre colegii săi, secretara ce şi-a ales-o sau întârzierile sale
?
2. Vă daţi osteneala ca să faceţi casa agreabilă ?
3. Aveţi grija de a schimba lista de mâncare astfel ca soţul dv. să nu ştie dinainte ce-i veţi
servi ?
4. Vă străduiţi să pricepeţi afacerile soţului dv., ca să puteţi vorbi cu el despre ele sau chiar
să-l ajutaţi cu sugestiile dv. ?
5. înteţi în stare să faceţi faţă, cu curaj, greutăţilor financiare, fără a-i reproşa soţului dv.
greşelile sale, nici să faceţi comparaţii defavorabile între dânsul şi amicii lui mai norocoşi ?
6. Vă daţi sincer osteneala de a vă înţelege cu ceilalţi membri ai familiei sale ?
7. Alegând toaletele dv. vă gândiţi la preferinţele lui de culoare şi stil ?
8. Ştiţi să sacrificaţi o părere fără importanţa pentru a salva armonia menajului ?
9. Aţi învăţat jocurile preferate ale soţului dv. ca să puteţi lua Darte la distracţiile lui ?
10.
Vă ţintii la curent cu evenimentele, idei le, cărţile noi, pentru a rămâne interesantă
din punct de vedere intelectual ?
11.
SCRISOARE CATRE UNII TINERI
Începeţi viaţa în vremuri grele. Se urcă uneori în istorie valuri care poartă spre
izbândă până şi pe cei mai slabi înotători. Generaţia voastră înoată împotriva curentului, într-
o mare furtunoasă. Acest lucru este greu. în primele clipe veţi fi înăbuşit şi veţi fi descurajat
că veţi mai ajunge la mal. Nu vă speriaţi. Alţii, înaintea voastră, au întâlnit valuri tot atât de
înalte şi n-au fost acoperiţi de ele. Cu dibăcie şi curaj veţi rezista până când va veni din nou
linişte.
Învingători fiind, nu uitaţi că biruinţele omeneşti nu sînt decât parţiale şi vremelnice. Nici una
din treburile acestei lumi n-ar putea fi orânduita pentru vecie. Nici o izbândă nu hotărăşte
viitorul îndepărtat. Nici un tratat nu domneşte pentru multă vreme. Nici o revoluţie nu
întemeiază o societate care să fie veşnic fericită. Păziţi-vă de a gândi că un om sau o
generaţie au dreptul - odată menirea lor îndeplinită - la o fericire leneşă. Etapa vieţii nu. se
isprăveşte decât Ia ora când cade noaptea.
Nu fiţi grăbiţi. Averile şi renumele care se nasc într-o clipă, tot într-o clipă mor. Vă urez
piedici şi lupte. Bătălia vă va oţeli. Spre 50 sau 60 de ani veţi căpăta înfăţişarea viguroasă a
stâncilor bătute de furtuni. Lumea vrăjmaşă are darul să vă dăltuiască. Veţi fi caractere dar
şi veţi avea caracter, iar valurile opiniei publice vă vor face să râdeţi. Când eşti tânăr, totul
pare grozav. Primele piedici par blesteme şi răutatea lumii înspăimântă. Pregătiţi-vă un
adăpost interior împotriva cruzimii semenilor şi a situaţiilor. Orice om poate clădi, în
străfundul gândurilor sale, un adăpost de unde să nu-i pese de proiectele cele mai grele şi
de vorbele cele mai viclean otrăvite. De ce se poate teme un suflet împăcat cu el însuşi ?
Nici persecuţiile, nici calomniile nu-i pot clinti mărturia pe care el o dă celor mai tainice
gânduri ale sale.
57
Luaţi dragostea în serios, nu în tragic. Veţi fi surprinşi în tinereţe de frivolitatea femeilor, de
cochetăria, de minciunile şi de cruzimea lor. Spuneţi-vă că aceste înfăţişări ale firii lor, deşi
avea, sînt numai de suprafaţă. Observându-le, gândiţi-vă la mare, a cărei oglindă este atât
de schimbătoare şi care devine, totuşi, o prietenă statornică pentru cine se apropie de ea şi
încearcă s-o înţeleagă. Căutaţi dincolo de femeile prea libere şi prea uşoare, suflete mai
sfioase care ezită să-şi arate blândeţea şi încrederea. Juraţi, din toată inima, credinţă aceleia
care vi se pare vrednică de aceasta.
Fiţi statornic, nu pierdeţi nădejdea. Ştiu că sunteţi ispitiţi, când lucrurile merg rău, să
lăsaţi totul baltă şi să reîncepeţi viaţa cu altă femeie, cu alţi prieteni, sub un alt cer. Nu vă
lăsaţi duşi de această părere. în anumite cazuri extreme, se poate ca unele nenorociri cu
neputinţă de răbdat să vă oblige la o nouă plecare dar pentru cele mai multe fiinţe e mai bine
să se mulţumească cu ce au. Este o soartă fericită de a îmbătrâni şi de a muri în mijlocul
celor cu care am crescut şi am luptat.
În sfârşit, fiţi modeşti şi cutezători. A gândi, a iubi, a porunci, sînt acţiuni grele şi nu
veţi ajunge să faceţi nici una în decursul vieţii voastre pământeşti asemănătoare cu
desăvârşirea visată în adolescenţă. Dar oricât de grele s-ar arăta, ele nu sînt totuşi cu
neputinţă de înfăptuit. Înaintea voastră, generaţii nenumărate le-au înfăptuit şi, de bine de
rău, au străbătut între două deserturi de umbră, îngusta fâşie de lumină. De ce să vă temeţi.
Menirea vă este scurtă şi ceilalţi sînt muritori ca şi voi.










SVEN HASSEL
LEGIUNEA BLESTEMAŢILOR
The Legion of the Damned
Această carte este dedicată soldaţilor necunoscuţi căzuţi pentru o cauză
care nu era a lor, celor mai buni camarazi ai mei din Regimentul 27
(disciplinar) Blindate, precum şi curajoaselor femei care m-au ajutat în
decursul acelor ani îngrozitori:
Oberst Manfried Hinka
Oberstleutnant Erich von Barring
Oberfeldwebel Willie Beier
Unteroffizier Hugo Stege
Stabsgefreiter Gustav Eicken
Obergefreiter Anton Steyer
Gefreiter Hans Breuer
Unteroffizier Bernhard Fleischmann
Gefreiter Asmus Braun
precum şi
Eva Shadows, studentă în drept
Ursula Schade, doctor în medicină
Barbara von Harburg, infirmieră
— Cele cinci minute s-au scurs. Nu vă râmâne decât să suportaţi
consecinţele...
Apăsară pe un buton. Doi SS-işti mătăhăloşi în uniformă neagră
pătrunseră în sală. Un ordin sec... Au târât-o apoi pe Eva până la o masă
îmbrăcată în piele...
DEZERTOR TICĂLOS
Genistul cel voinic fusese judecat în ajun şi condamnat la opt ani muncă
silnică. Astăzi e rândul meu să ies la lumină. Doi „câini de pază" m-au adus în
faţa consiliului de război, care se ţinea într-o încăpere mare împodobită cu
două gigantice portrete aşezate faţă în faţă, unul al lui Adolf Hitler, celălalt al
lui Friderich cel Mare.În spatele fotoliului preşedintelui mai atârnau, imense,
steagurile armatei aerului, armatei terestre, flotei şi SS-ului. Pe pereţi se
înşiruiau fanioanele diferitelor arme: crucea neagră pe fond alb pentru,
infanterie, roşu pentru artilerie, galben pentru cavalerie, roz pentru trupele de
blindate; negru cu franjuri de argint pentru geniu;, cornul de vânătoare pe
fond verde pentru vânătorii de munte, şi aşa mereu, până şi pupitrul
judecătorului era acoperit cu steagul negru-alb-roşu al Wehrmacht-ului.
Curtea era alcătuită dintr-un consilier juridic (rol deţinut de un maior),
doi judecători (un Hauptmann, un Feldwebel), precum şi un procuror
(Sturmbannführer din SS).
Un dezertor ticălos nu se bucura de dreptul de a fi apărat de un avocat
apărător.
1
Citirea actului de acuzare... Interogatoriul acuzatului... Ordin de a fi
introduşi martorii... Tipul de la Gestapo a intrat primul, cel care ne arestase,
pe Eva şi pe mine, pe când făceam baie la gura Weserului, şi murmurul
văratec al valurilor nepăsătoare inundă deodată rumoarea hâdă a Curţii.
Dunele strălucitoare de nisip alb... Eva în soare uscându-şi pulpele rotunde...
Boneta ei de oaie... Căldura care mă dogorea pe spate... Oh, căldura, căldura
aceea...
— Da, am sărit pe birou şi apoi pe fereastră...
Cinci poliţişti mă interogaseră la vremea aceea. Au venit şi ei, toţi cinci,
să-şi depună mărturia. „Da, mi-am dat un nume fals... Da, explicaţia pe care
am dat-o era falsă..."
Cel mai ciudat a fost să-l revăd pe Kriminalsekretär-ul care ordonase
biciuirea Evei. Ceilalţi dăduseră dovadă de sadism. El însă se arătase a fi doar
corect. Nu ai ce să reproşezi oamenilor corecţi. Şi sunt mult prea mulţi din
aceştia pe pământ... Am început să visez cu ochii deschişi: toată lumea
dezertase, toţi dezertaseră. Nu rămăseseră decât ofiţerii. Şi ce mai puteau
face? Dezertaseră toţi. Toţi. Hoarde întregi mărşăluiau pe toate drumurile.
Soldaţi care se întorceau acasă. Doar ofiţerii mai rămăseseră pe front, în
spatele frontului, cu planurile şi hărţile lor, cu frumoasele lor chipie şi cu
cizmele lor bine lustruite. Toţi ceilalţi se întorceau acasă şi ei nu mă uitaseră.
Din clipă în clipă uşa avea să se deschidă. Vor năvăli în sala consiliului şi nu
vor spune nimic, dar cele patru paiaţe vor sări în sus de pe scaune, toţi
deodată, cu feţele livide...
— Introduceţi martorul urmilor. Eva Schadows!
Eva! Tu, aici?
Era cu adevărat Eva?
Oh! da, era într-adevăr ea, la fel de adevărat cum eu sunt Sven. Ne mai
puteam recunoaşte după ochi. Toate celelalte, tot ce cunoscusem, măruntele
taine vii, micile amănunte intime pe care doar noi le cunoşteam, pe care le
savurasem cu ochii, cu buzele şi cu mâinile atotştiutoare, toate dispăruseră.
Dar ochii noştri rămăseseră, cu frica lor şi cu nădejdea de a rămâne veşnic
aceiaşi. Atâtea pot oare dispare în numai câteva zile?
— Eva Schadows, îl cunoşti pe acest om, nu-i aşa?
„Mutră scârboasă" este o expresie pe care o detest, întotdeauna mi s-a
părut stupidă, exagerată. Şi totuşi nu găsesc alta care să descrie expresia
procurorului: era într-adevăr o mutră scârboasă.
— Da.
Glasul Evei abia se auzea. Cineva a foşnit o hârtie şi zgomotul ne-a făcut
pe toţi să tresărim.
— Unde l-ai cunoscut?
— La Köln. În timpul unei alarme aeriene.
Aşa ceva era un lucru obişnuit pe atunci.
— Ţi-a spus că era dezertor?
— Nu.
Dar nu mai putu îndura tăcerea apăsătoare şi bâlbâi:
— Nu cred că mi-a spus.
— Gândeşte-te bine la ce spui, fato! Sper că ştii că estefoarte grav să
depui o mărturie falsă în faţa unei curţi de justiţie...
Eva privea în podea. Nici o clipă nu se uitase la mine. Avea faţa cenuşie,
ca un bolnav după operaţie. De frică îi tremurau mâinile.
— Ei bine, care din două? Ţi-a spus ori nu că era dezertor?
2
— Da, cred că mi-a spus.
— Trebuie să răspunzi cu da sau nu. Avem nevoie de răspunsuri precise!
— Da.
— Şi ce ţi-a mai spus? După toate acestea l-ai mai şi luat la Bremen, i-ai
dat bani, haine şi multe altele. Nu-i aşa?
— Da.
— Spune totul tribunalului, să nu fie nevoie să-ţi smulgem totul cuvânt
cu cuvânt! Ce ţi-a spus exact?
— Mi-a spus că fugise de la regiment; m-a rugat să-i ajut, să-i fac rost de
acte. Şi asta am şi făcut...
— Atunci când l-ai întâlnit, la Köln, era în uniformă?
— Da.
— Ce uniformă?
— Uniforma neagră a tanchiştilor, cu o tresă de Gefreiter.
— Cu alte cuvinte, nu se putea să nu-ţi dai seama că era vorba de un
militar?
— Nu.
— El te-a rugat să-l duci la Bremen?
— Nu. Eu i-am propus. Şi am insistat. Avea de gând să se predea
autorităţilor, dar l-am convins să n-o facă...
Eva, Eva, ce le tot îndrugi? De ce le spui minciuni?
— Altfel spus. l-ai împiedicat să-şi facă datoria şi să se predea
autorităţilor?
— Da, l-am împiedicat să-şi facă datoria.
Nu mai puteam răbda. Am sărit ca un nebun urlând cât mă ţineau
plămânii, strigându-i preşedintelui că minţea pentru a încerca să mă salveze,
să-mi creeze circumstanţe atenuante, că îmi scosesem uniforma în tren, între
Pederborn şi Köln şi deci nu ştiuse că eram militar. — Trebuie să-i daţi
drumul; nu a ştiut că eram sub arme; până în clipa în care am fost arestat, vă
jur...
Preşedintele unui consiliu de război ar putea fi oare omenos? Habar
n-avem, dar doream să cred că ar fi fost posibil. Ochii lui erau însă la fel de reci
precum cioburile de sticlă şi privirea sa îmi curmă strigătele.
— Acuzat, păstrează tăcerea până când vei fi întrebat. Încă un cuvânt şi
dau ordin să fii scos din sală.
Cioburile de sticlă se rotiră ca un far.
— Eva Schadows, eşti gata să juri că mărturia dumitale este conformă cu
adevărul?
— Da. Dacă nu m-ar fi cunoscut, s-ar fi predat.
— Şi tot dumneata l-ai ajutat când a evadat de la poliţia secretă?
— Da.
— Mulţumesc. Asta ar fi totul... Ah! bine că-mi amintesc, ai fost
condamnată?
— Fac cinci ani de închisoare în lagărul de concentrare de la
Ravensbrück.
În timp ce o scoteau din sală mi-a aruncat, în sfârşit, o privire lungă iar
buzele i se rotunjiră în chip de sărut. Buzele ei erau vineţii, dar ochii fericiţi şi
în acelaşi timp nespus de trişti. Făcuse ceva pentru mine. Nădăjduia, credea,
că prin aceasta îmi salvase viaţa. Pentru a aduce acest fragil aport la apărarea
mea îşi sacrificase, cu bună ştiinţă, cinci ani din viaţă. Cinci ani la
Ravensbrück!
3
Cât de jos căzusem.
Au adus-o şi pe Trudi, care însă leşină la puţin timp după ce se avântase
într-o poveste încâlcită ce trebuia să întărească depoziţia Evei.
Un martor care leşină în plină sală de judecată şi este apoi evacuat purtat
pe braţe e un spectacol straniu. Au dus-o pe Trudi afară şi, când uşa s-a
închis în urma ei, a fost ca şi cum toate uşile s-ar fi închis deodată pentru
mine.
După aceea sentinţa nu se făcu mult aşteptată. Toată lumea se ridică în
picioare pentru a ascultă pronunţarea ei, ofiţerii şi funcţionarii executând
împreună salutul nazist.
— În numele Führerului...
„Sven Hassel, Gefreiter din Regimentul 11 Husari, este condamnat, prin
prezenta hotărâre, la cincisprezece ani de muncă forţată, pentru delictul de
dezertare. Se mai hotărăşte ca numitul Sven Hassel să fie scos din activul
regimentului pierzându-şi toate drepturile civile şi militare pe o perioadă
nedeterminată. Heil Hitler!"
Dacă ai leşina şi tu? Nu vezi negru în faţa ochilor, ca atunci când încetau
să te cotonogească? Ce mai e şi cu acest alt clişeu? „O ruşine mai rea decât
moartea." Chiar aşa! Nu ai fi crezut că-l vei folosi vreodată. Dar clişeele de
aceea există, să le foloseşti. Acum te poţi duce să spui lumii ce înseamnă. Ba
nu, nu te poţi duce nicăieri.
Eram atât de înspăimântat, departe de orice realitate, încât la început am
ascultat comentariile preşedintelui fără a le înţelege. Spunea că sunt un
Auslandsdeutscher1; că fusesem încorporat în Danemarca şi femei irespon-
sabile, femei care nu merită onoarea de a fi germane, mă convinseseră să
dezertez şi că pentru toate aceste motive, consiliul — în nemărginita sa
bunătate — găsise de cuviinţă să nu mă condamne la moarte.
Eram legaţi doi câte doi cu lanţuri la picioare şi cătuşe la mâini, cuprinşi şi
de un alt lanţ lung, întins în jurul întregului detaşament. Ne-au dus la gara de
mărfuri sub paza severă a poliţiei militare, înarmată până în dinţi.
Am rămas îngrămădiţi în vagoane timp de trei zile şi trei nopţi...
MUREAU ZIUA, MUREAU NOAPTEA
„Înainte de a vă ura bun venit în mica şi drăgălaşa noastră pensiune de
familie, lăsaţi-mă să vă spun cine şi ce sunteţi!
Nu sunteţi decât o adunătură de târfe păduchioase şi derbedei puturoşi, o
turmă de porci şi de scroafe, drojdia omenirii. Asta aţi fost dintotdeauna şi aşa
veţi rămâne până la sfârşitul zilelor voastre. Şi ca să vă puteţi bălăci mai bine
în mocirla voastră, luăm asupra noastră sarcina de a vă face să crăpaţi încet,
foarte încet, să aveţi timp să preţuiţi totul la adevărata sa valoare. Şi vă asigur
că nu veţi duce lipsă de nimic, asta v-o spun eu! Noi toţi de aici ne vom ocupa
intens de lecuirea voastră. Aş fi profund dezamăgit dacă măcar unul dintre voi
n-ar avea parte de toate.
1
German născut în străinătate
4
Acestea spuse, vă urez bun venit în „Lagărul Disciplinar SS al
Wehrmacht-ului de la Lengries."
Îşi biciui cizma lustruită cu vârful cravaşei şi lăsă să-i cadă monoclul din
orbită. Oare de ce indivizii de teapa lui poartă întotdeauna monoclu? Trebuie
că există o explicaţie psihologică.
Un Hauptscharführer din SS citi cu voce tare regulamentul care rezuma
că totul era interzis şi cea mai mică abatere va fi pedepsită cu post,
ciomăgeală, cu moartea.
Închisoarea:cinci etaje suprapuse, fără pereţi despărţitori, doar gratii. Am
trecut la percheziţia corporală şi la baie, apoi ne-au ras jumătate din craniu şi
prin toate părţile păroase ne-au dat cu un produs chimic rău mirositor, care
ustura şi ardea ca focul. După aceea ne-au băgat în celule, unde am rămas
dezbrăcaţi la pielea goală timp de patru ceasuri, SS-iştii supunându-ne unei
noi „percheziţii": cu seringa în urechi, cu degetele prin gură, fără a uita
subţiorile şi nările. În sfârşit, ne fu admininistrată o spălătură stomacală ca
pentru cai, care ne catapultă direct la latrine, înşiruiţi de-a lungul unui perete.
Cel mai cumplit a fost pentru cele două tinere femei, care au trebuit să îndure
pe deasupra şi glumele obscene ale gardienilor şi să suporte un „examen
special".
Hainele vărgate pe care ni le-au dat — bluzoane şi pantaloni — erau
într-o ţesătură cumplit de aspră, gen pânză de sac, care îţi dădea tot timpul
senzaţia că eşti năpădit de paraziţi ori furnici veninoase.
Un Oberscharführer ne-a pus să ieşim din nou şi să ne aliniem în faţa
unui Untersturmführer care, adresându-se primului deţinut în picioare de la
capătul din dreapta al rândului, zbieră:
— Tu, vino-ncoace!
Un SS-ist îmbrânci omul din spate expediindu-l precum o paiaţă
dezmembrată până în preajma măruntului ofiţer plin de orgoliu, în faţa căruia
îşi reluă automat poziţia de drepţi.
— Numele! Vârsta! Motivul condamnării! Repede!
— Johann Schreiber, douăzeci şi patru de ani. Condamnat la douăzeci de
ani muncă silnică, pentru înaltă trădare.
— Ia spune, tu n-ai fost niciodată soldat?
— Am fost Feldwebel în Regimentul 123 infanterie.
— Cu alte cuvinte, pur şi simplu din nesupunere nu-ţi dai osteneala să te
prezinţi cum se cuvine la raport. La care se adaugă obrăznicia să nu mi te
adresezi aşa cum ai fost învăţat s-o faci. Îndreaptă-ţi poziţia, lepădătură! Vom
încerca să te lecuim pe loc de apucăturile astea rele. Şi dacă nu ajunge,
spune-o cinstit şi vom găsi noi o altă cale.
Cu ochii aţintiţi în gol, Untersturmführer-ul zbiera cu glas strident:
— Ciomăgeală!
La câteva clipe după aceea omul zăcea pe spate, cu picioarele goale legate
de-un stâlp.
— Câte lovituri, Herr Untersturmführer?
— Douăzeci!
Omul îşi pierdu cunoştinţa încă înainte de sfârşitul pedepsei. Dar aveau
mijloace să îndrepte lucrurile, mijloace cu neputinţă de descris şi curând omul
putu să-şi reia locul în rând.
Folosindu-se de experienţa primului, următorul răspunse corect:
— Herr Unterscharführer, fostul subofiţer Victor Giese, din Regimentul 7
Pionieri, prezent la raport, declară că are douăzeci şi doi de ani, condamnat
5
pentru furt la zece ani muncă silnică.
— Furt! Ce mârşăvie! N-ai ştiut că un soldat n-are voie să fure niciodată?
— Herr Unterscharführer, declar că ştiu că un soldat nu are voie să fure
niciodată.
— Şi cu toate astea, ai furat.
— Da, Herr Unterscharführer.
— Asta înseamnă că eşti tare de cap?
— Da, Herr Unterscharführer, declar că sunt tare de cap.
— Ei bine, cu tine ne vom arăta foarte mărinimoşi şi-ţi vom da. câteva
lecţii speciale. Tocmai e aici un profesor minunat. Cu ochii în gol,
Unterscharführer-ul mugi:
— Pisica cu nouă cozi!
Îl spânzură de încheieturile mâinilor, cu degetele de la picioare abia
atingând pământul...
Nici unul dintre noi, nici măcar femeile, nu a scăpat nevătămat din
această „luare de contact". De altfel am învăţat foarte repede că la Lengries nu
eram priviţi ca bărbaţi şi femei, ci drept porci, gunoaie, târfe.
Aproape tot ce se petrecea la Lengries este de nedescris, e revoltător,
monoton. În ciuda fertilităţii sale macabre, imaginaţia aplicată a sadismului
este remarcabil de mărginită, în timp ce sensibilitatea victimelor se toceşte cu
repeziciune. Să vezi cum suferă şi mor oameni devine cu timpul la fel de
monoton, chiar dacă suferă şi mor în nenumărate feluri care, în vremuri
obişnuite, ar fi fost de neconceput. Călăii noştri aveau mână liberă să-şi
descarce asupra noastră pofta de putere şi cruzime folosindu-se din plin de
acest prilej. Trăiau cu o intensitate pe care n-o trăiseră nicicând; sufletele lor
duhneau mai rău decât trupurile bolnave, schingiuite, ale deţinuţilor.
Nu-i condamn pe gardienii noştri în nici un fel. Şi ei erau victimele unor
împrejurări pe care nu ei le creaseră şi, într-un anume plan, au ieşit mai rău
decât victimele lor, anume cu sufletele putrede.
Am crezut cândva că va fi de-ajuns să povestesc despre Lengries pentru a
putea transmite oamenilor propriul meu dezgust şi a le insufla o voinţă de
nezdruncinat de a reface lumea, o existenţă din care tortura va fi exclusă. Dar
nu este cu putinţă să-i faci să înţeleagă asemenea lucruri decât pe cei care
le-au împărtăşit, însă tocmai acestora este inutil a le reaminti. Toţi ceilalţi,
care nu şi-au pierdut niciodată libertatea, mă privesc ca şi cum ar fi tentaţi să
mă creadă mincinos, cu toate că, în sinea lor, ei ştiu — după ce au sorbit cu
lăcomie rapoartele mascaradei de la Nürnberg — că nu exagerez, ci
dimpotrivă. Dar refuză să privească lucrurile în faţă, preferând să bată
scândura pe scândură peste putregaiul temeliei, să tămâieze şi să parfumeze
tot mai mult...
Cu toate acestea poate se va găsi totuşi un suflet curajos care va îndrăzni
să asculte şi să vadă fără să tremure. Am nevoie de acest suflet, de acest
cineva, fără care totul nu-i decât singurătate. Am nevoie, de asemenea, să-mi
depăn povestea, să scap de ea. Poate că acesta e singurul motiv care mă
împinge să scriu. Nu pentru a încerca, strigând în gura mare, să evit să se
repete. Ba poate că, strigând în gura mare, mă înşel singur, cine ştie? Poate că
scopul meu este doar de a atrage atenţia asupra mea, atenţia şi admiraţia
gloatelor înspăimântate? De a deveni pentru toată lumea eroul unor aventuri
pe care nimeni nu le-a mai trăit...
Desigur că nu tuturor le-a fost dat să trăiască asemenea aventuri, dar cei
care le-au cunoscut sunt prea numeroşi pentru a avea înfumurarea să mă
6
consider un fenomen. Prin urmare, nu ştiu prea bine de ce mă străduiesc să
descriu lagărul de la Lengries. Fiecare nu are decât să-mi atribuie, după bunul
său plac, motivul pe care îl doreşte... Să nu uite însă nimeni că cei neîncre-
zători, adică tocmai cei a căror imaginaţie va prefera să se închidă în faţa
realităţii, vor trebui să poarte povara mai mare a vinovăţiei noastre viitoare,
dacă toate lagărele Lengries din lume nu vor fi căutate şi distruse fără
îndurare încă din găoace, pretutindeni unde s-ar întâmpla să apară. Nu are
rost a cita nume, locuri, naţiuni, la ce folos acele ciocniri ideologice în care
fiecare ţară, fiecare „bloc" este mereu preocupat să fie jignit de comporta-
mentul celorlalte, încât nici o clipă nu se gândeşte să-şi analizeze propria
conduită, cu atât mai puţin să o reformeze!
Iată Lengries:
Un tânăr Feldwebel, condamnat la treizeci de ani muncă silnică pentru a
fi sabotat Reich-ul, a fost surprins pe când încerca să strecoare o bucăţică de
săpun uneia dintre deţinute.Gardianul l-a chemat pe Obersturmführer-ul
Stein, şeful secţiei, un individ cu o imaginaţie ieşită din comun. .
— Ce-mi auziră urechile despre voi, porumbeilor? Ei bine, asta trebuie
s-o sărbătorim.
Întreg etajul a primit ordin să coboare într-una din curţi. Celor doi tineri
li s-a poruncit să se dezbrace. Era în ajunul Crăciunului şi în jurul nostru
cădeau fulgi de zăpadă.
— Ei, şi acum, niţică depravare, copii! zise Stein.
Heringii marinaţi în oţet care ne erau serviţi din când în când nu erau
comestibili, cu toate acestea noi îi mâncam, cu cap, oase şi solzi cu tot. Când
ne aflam în celulele noastre aveam mâinile legate la spate. Prin urmare mân-
cam lungiţi pe burtă, cu faţa în strachină, precum porcii. Aveam la dispoziţie
trei miunte să mâncăm, să devorăm o mâncare adesea fierbinte.
Iar când în program erau prevăzute execuţii:
Ziua începea cu ordine date cu fluierul, în timp ce soneria de alarmă
răsuna de mai multe ori, indicând care dintre „etaje" urma să coboare. La
primul fluier trebuia să sari în poziţie de drepţi, cu faţa spre uşa celulei. La al
doilea semnal toată lumea începea să bată pasul pe loc: plum, plum, plum.
Apoi un mecanism manevrat de un SS-ist deschidea în acelaşi timp toate
uşile, dar noi continuam să batem pasul pe loc, până când răsuna al treilea
fluier.
Odată ajunşi în curte, formam un semicerc în jurul eşafodului, o estradă
înaltă de trei metri pe care erau optsprezece spânzurători. Optsprezece
spânzurători cu opt sprezece laţuri ce se legănau uşor în vânt. La baza es-
tradei aşteptau optsprezece sicrie deschise, din lemn brut.
Bărbaţii purtau pantalonii lor vărgaţi, femeile fuste vărgate, dar nimic
altceva. Adjunctul citea condamnările la. moarte, apoi condamnaţii urcau pe
eşafod, fiecare oprindu-se, în ordine, dedesubtul ştreangului său. Doi SS-işti
cu mânecile suflecate făceau oficiul de călăi; după ce toate cadavrele se
legănau la capătul frânghiilor, cu urina şi excrementele curgând de-a lungul
picioarelor, un medic din SS. venea să arunce o privire indiferentă semnalând
călăilor printr-un gest că totul e în ordine. Cadavrele erau atunci coborâte şi
aruncate imediat în sicriele grosolane.
Dar dacă cineva e dornic să afle mai multe despre moarte, îi pot vorbi
despre Sturmbanführer-ul Schendrich. Era tânăr, frumos, elegant,
întotdeauna politicos, prietenos şi blând, dar temut până şi de SS-iştii pe care
îi comanda.
7
— Ia să vedem un pic, spuse el într-o sâmbătă seara, la încheierea
apelului, să vedem un pic dacă aţi înţeles bine tot ce v-am explicat. Voi încerca
să dau un ordin simplu la câţiva dintre voi şi vom judeca împreună dacă a fost
executat cum trebuie sau nu.
Chemă cinci oameni afară din rânduri, le ordonă să se întoarcă spre zidul
care împrejmuia incinta închisorii, de care era strict interzis să ne apropiem la
mai puţin de cinci metri.
— Înainteee... marş!
Privind drept înainte, cei cinei s-au îndreptat către zid şi au căzut,
seceraţi de gloanţele gărzilor postate în foişoare. Schendrich se întoarse din
nou spre noi:
— Ce poţi cere mai mult? Iată cum trebuie îndeplinit un ordin! Şi acum,
la comanda mea, îngenunchiaţi şi repetaţi după mine...
— În... genunchi!
Nu a fost unul să întârzie.
— Repetaţi acum, după mine, cu glas tare şi limpede:
— „Suntem porci şi trădători!"
— Suntem porci şi trădători!
— Care trebuie stârpiţi!
— Care trebuie stârpiţi.
— „Căci doar asta merităm"!
— Căci doar asta merităm.
— „Mâine, duminică, vom renunţa să mâncăm!"
— Mâine, duminică, vom renunţa să mâncăm.
— „N-avem dreptul să mâncăm!"
— N-avem dreptul să mâncăm.
În fiecare sâmbătă seara, în curte răsunau asemenea coruri demenţiale
şi, în ziua următoare, duminica, rămâneam fără hrană.
Celula alăturată de a mea era ocupată de o oarecare Käthe Ragner. Era
oribilă la vedere, cu părul de un alb cretos şi gura fără dinţi în urma lipsei de
vitamine. Braţele şi picioarele ei nu erau decât oase lungi acoperite de o piele
cenuşie. Pete mari de plăgi purulente îi acopereau trupul.
— Te uiţi la mine, îmi spuse într-o seară. Mi-ar place să ştiu ce vârstă îmi
dai!
Râse sec, un râs opus oricărei veselii. Văzând că nu răspund, urmă:
— Pe puţin cincizeci de ani, nu-i aşa? Luna viitoare fac douăzeci şi patru.
Cu numai douăzeci de luni în urmă mi s-ar fi dat doar optsprezece.
Secretară a unui ofiţer de stat-major, la Berlin, Käthe cunoscuse, chiar în
cadrul biroului unde lucra, un tânăr căpitan cu care se logodise. Fusese
stabilită chiar şi data căsătoriei, dar aceasta nu mai avu loc. La patru zile
după arestarea logodnicului ei veniseră s-o ia şi pe ea. Oamenii Gestapo-ului
au hărţuit-o cu întrebări timp de trei luni acuzând-o că ar fi copiat anumite
documente. Nu pricepuse mare lucru din toată această afacere, dar atât ea cât
şi una dintre colegele şale s-au pomenit cu câte zece ani muncă silnică.
Logodnicul ei precum şi alţi doi ofiţeri au fost condamnaţi la moarte, un altul
la muncă silnică pe viaţă. Înainte de a o trimite pe Käthe la Lengries au silit-o
să asiste la execuţia iubitului ei.
Într-o dimineaţă, patru femei, printre care şi Käthe Ragner, au primit
ordin să coboare pe burtă, târâş, scara lungă şi abruptă ce lega cele cinci etaje.
Un gen de exerciţiu la care priveau cu multă plăcere gardienii, în timp ce
deţinuţii îl executau. Cu mâinile şi picioarele în lanţuri nu te puteai târî decât
8
cu capul înainte, lăsându-te să luneci la vale.
Nu ştiu dacă prăbuşirea în gol a lui Käthe a fost voită sau nu. Era la
capătul puterilor şi ambele explicaţii sunt la fel de plauzibile. Am auzit un
ţipăt ascuţit, urmat apoi de bufnitura trupului, după o clipă de tăcere de
moarte. Şi o voce întărâtată urcând din adâncuri:
— Târâtura asta şi-a frânt gâtul!
La câteva zile după moartea lui Käthe am fost transfe-rat, împreună cu alţi
câţiva deţinuţi, în lagărul de concentrare de la Fagen, lângă Bremen, unde ne
aştepta — cel puţin aşa ni se spusese — „o muncă specială de mare im-
portanţă".
Puţin ne păsa în ce putea consta munca aceasta. Nici unul dintre noi nu
credea o clipă că ar ţi putut fi mai puţin anevoioasă decât cea cu care eram
obişnuiţi. Ne deprinsesem să muncim ca animalele de povară, înhămaţi la
pluguri, grape, tăvăluguri ori căruţe, trăgând pâna la istovire. Eram obişnuiţi să
muncim în cariere spărgând piatră până la epuizare. Muncisem în filaturi de
iută, inspirând aerul încărcat până la hemoragia pulmonară.
Toate muncile aveau ceva comun: mai devreme sau mai târziu sfârşeai
prin moarte!
FAGEN
Fagen lucra, într-adevăr, pe două fronturi. Iniţial fusese un centru de
medicină experimentală, dar mai erau şi bombele.
În primele zile am fost repartizat la munci de terasa-ment. Trebuia să ne
spetim precum ocnaşii săpând pământul de la cinci dimineaţa la şase seara,
fără altă hrană decât o zeamă chioară în care era mai multă apă decât făină, ce
ne era servită de trei ori pe zi. Apoi s-a ivit prilejul nesperat, pe care m-am
grăbit să nu-l scap: şansa de a fi graţiat!
Comandantul lagărului ne informă că doar voluntarii se vor bucura de
această şansă. Dacă făceai câte cincisprezece pe an de pedeapsă. Ceea ce,
pentru mine, ar fi însemnat un total de două sute douăzeci şi cinci.
Dar îmi dau seama că nu am lămurit despre ce era vorba. Ca să ai o
şansă de a fi graţiat, trebuia să dezamorsezi câte cincisprezece bombe
neexplodate pentru fiecare an de condamnare. Cincisprezece bombe ori
cincisprezece ani, fac două sute douăzeci şi cinci...
Nu era vorba, fireşte, de bombe obişnuite, ci de acelea pe care nici
artificierii de la apărarea pasivă şi nici unităţile militare nu îndrăzneau să le
atace. Au fost deţinuţi ce izbutiseră să dezamorseze vreo cincizeci înainte de a
fi pulverizaţi, dar desigur că, mai devreme sau mai târziu, se va ajunge mult
mai departe, de pildă la două sute douăzeci şi cinci. Fără să ezit m-am oferit
voluntar.
Se prea poate ca hotărârea mea să fi fost determinată de faptul ca în
fiecare dimineaţă, înainte de plecare, ni se dădea câte un sfert de pâine de
secară, un căpeţel de cârnat şi trei ţigări, în chip de raţie suplimentară...
După o perioadă de instrucţie ca întotdeauna foarte scurtă — aşa cum
sunt, în timp de război, toate „perioadele de instrucţie — SS-iştii ne-au dus, în
9
fiecare zi, în diverse locuri unde ne aşteptau bombe neexplodate. Gardienii
noştri se ţineau la o distanţă respectabilă iar noi săpam pământul în jurul
bombei, ceea ce practic însemna uneori o adâncime de cinci sau şase metri.
După ce bomba era degajată, trebuia eliberată ogiva care, prinsă de
jur-âmprejur cu un cablu, era ridicată centimetru cu centimetru, până se
găsea complet suspendată. De îndată ce o asemenea maşinărie a morţii atârna
cu întreaga ei greutate de stâlpii de susţinere instalaţi în groapă, toţi ceilalţi se
făceau nevăzuţi. Cu precauţie, pentru a nu trezi monstrul, dar în mare grabă,
spre a se pune la adăpost. Unul singur rămânea pe loc: deţinutul desemnat sa
deşurubeze amorsa. Dacă făcea o mişcare greşită...
Duceam întotdeauna cu noi, în camionul-atelier, două cutii de lemn
destinate unor asemenea neîndemânatici. Dar nu de fiecare dată puteau fi
folosite. Şi asta nu pentru că mişcările greşite ar fi fost un lucru rar, dar
adesea era peste putinţă să mai găsim ceva de pus în cutii.
Mulţi se aşezau lungiţi pe bombă pentru a deşurubă focosul. În felul
acesta detonatorul poate fi ţinut mai uşor în poziţie fixă. Dar am descoperit că
era şi mai bine să te lungeşti pe fundul gropii, dedesubtul bombei; era su-
ficient atunci să laşi să lunece uşor tubul prin mâna înmănuşată cu asbest...
Cea de a şaizeci şi optă mea bombă a fost o torpilă aeriană şi ne-au
trebuit cincisprezece ore s-o degajăm. Când faci asemenea muncă nu vorbeşti
deloc. Eşti veşnic în stare de alarmă. Sapi cu grijă, chibzuind înainte de a
apăsa pe hârleţ, înainte de a te folosi de mâini sau de picioare. Trebuie să
respiri liniştit, regulat, să nu faci nici un gest negândit şi niciodată mai mult
de unul deodată. Ajuns într-un anumit stadiu, mâinile devin cele mai pre-
ţioase unelte dacă vrei să previi orice alunecare de pământ. Dacă o torpilă se
deplasează numai cu o jumătate de centimetru, aceasta poate însemna
explozia, moartea. În poziţia ei de acum ea este cuminte şi tăcută. Dar nu poţi
şti ce idei i-ar fulgera prin cap dacă ai cuteza să-i schimbi această poziţie. Cu
alte cuvinte, tocmai ce trebuie să faci... Căci bomba urmează a fi încărcată pe
derrick2, care o va transporta mai departe. Trebuie să deşurubezi focosul.
Până atunci cel mai bine ar fi să nici nu respiri, deci hai să ne grăbim... Nu,
nu, graba e nepotrivită aici. Uşor, dar cu mână sigură. Fiecare mişcare cu
calm şi bine gândită...
O torpilă aeriană este un adversar impasibil; nu dă nici un semn, nu îşi
trădează tainele. Nu poţi păcăli o torpilă aeriană.
De data aceasta ni s-a interzis să dezamorsăm bombă la faţa locului.
Trebuia întâi transportată în afara oraşului. Ceea ce însemna fie că era vorba
de un nou tip de bombă pe care nimeni nu îl cunoştea încă, fie că zăcea într-o
asemenea poziţie încât explozia s-ar fi produs dacă doar ai fi suflat pe focos...
Iar explozia unui asementa monument ar nimici cu siguranţă întregul cartier
din jur.
Un camion Diesel-Krupp ce remorca un derrick se apropie cu spatele,
până la mărgineai gropii. După patru ore de opinteli, bomba fu instalată pe
derrick, bine ancorată, în aşa fel încât să nu se poată mişca nici cât un fir de
păr.
Uşurare generală. Dar uitasem un mic amănunt!
— Care din voi ştie să conducă?
Tăcere. Se spune că atunci când un şarpe veninos ţi se caţără pe picior
trebuie să te transformi într-o stană de piatră, în ceva mort, care să nu atragă
2
(engl.) — trailer de transportat încărcături grele
10
atenţia şarpelui. Într-o clipă, pe tot terenul n-au mai fost decât stane de
piatră, pitite mental în cea mai densă umbră, în timp ce privirea SS-istului
scruta chip după chip. Nimeni nu-l privea, dar eram conştienţi de prezenţa sa
într-atât încât inimile ni se zbăteau dureros în piepturile noastre şi, în gând,
săream într-o fugă nebună peste craterele din mijlocul ruinelor.
— Tu, cel de colo, ştii să conduci?
N-am îndrăznit să spun nu.
— Atunci dă-i drumul!
Drumul pe care trebuia să-l urmez era însemnat cu steguleţe. Şoseaua,
slavă Domnului, era bine curăţată şi reparată, în aşa fel încât prezenta o
suprafaţă destul de netedă. Şi toate astea numai şi numai pentru a-şi salva
blestematele lor de barăci! În toată zona nici suflet de om. Celelalte vehicule
mă urmau la mare distanţă. Nimeni nu avea chef să însoţească primejdia. Am
trecut pe lângă o casă incendiată, arzând vioi în tăcere. Fumul îmi ustura
ochii, mă orbea, însă nu am cutezat să măresc viteza. După vreo cinci minute
de chin am izbutit să respir din nou aer curat.
Nu-mi mai amintesc ce gândeam în timpul acestei curse lente, ştiu doar
că aveam înaintea mea tot timpul să gândesc, că eram liniştit, poate doar în
sinea mea puţin aţâţat şi, pentru prima oară după foarte mult timp, eram vag
fericit. Când fiecare secundă ce se scurge ar putea fi ultima, ai tot timpul să
gândeşti, pot să vă asigur. Şi pentru prima dată după o veşnicie redobândisem
conştiinţa de a fi cineva. În ultima vreme mă scăpasem din vedere, încetasem
să am despre mine însumi cea mai neînsemnată părere, personalitatea mea
fusese comprimată, strivită în fel şi chip, cu toate acestea însă supravieţuise
reieşind neatinsă din umilinţele, degradările zilnice. Te salut, conştiinţă! Mai
exişti totuşi. Şi ai rămas tu însuţi. Priveşte-te: eşti pe cale să faci un lucru pe
care ceilalţi nu ar îndrăzni să-l facă. Deci încă mai eşti în stare de ceva. Ceva
indispensabil. Atenţie la şinele de tramvai!
Am părăsit oraşul, am străbătut ultimele loturi cu cabane acoperite cu
tablă ondulată, în care trăiau doar vagabonzii, golanii, zdrenţăroşii. Singuri...
Cel puţin înainte, căci acum era război şi în oraş apăreau în fiecare noapte noi
constelaţii de cratere.
Undeva pe câmp, un bărbat săpa. Se sprijini în coada hârleţului şi mă
privi trecând. I-am strigat:
— Hei!... Nu fugi să te pui la adăpost?
Zgomotul motorului acoperi răspunsul, dar rămase unde era. Poate îmi
strigase „drum bun"? Ciudată chestie să rulezi atât de încet pe drumurile
pustii!
Probabil că în oraş începuseră să se întoarcă la locuinţe, la prăvălii. Mai
întâi cel mai curajos. Apoi şi ceilalţi, încântaţi şi uşuraţi. Ia te uită, toate mai
sunt încă în picioare!
Poate aş fi putut să fug? Prilejuri s-ar fi găsit să mă ascund, la
întâmplare, pe străzile pustii. Aş fi putut sări din camion din mers şi bomba
şi-ar fi urmat drumul, fără conducător, până la primul hop mai serios
precedând marele bum. De ce nu am profitat de şansa asta, habar nu am.
Cred că niciodată înainte nu gustasem atât de adine din bucuria de a trăi.
Eram numai noi doi, scumpa şi mica mea torpilă aeriană şi cu mine şi cât timp
va fi împreună cu mine, nimeni nu se va putea apropia, fără permisiunea ei...
Am ieşit din transă abia când am ajuns în plin câmp, în mijlocul
bărăganului, pe un drum jalonat din ce în ce mai rar cu steguleţe. Aici şi-a
spus cuvântul instinctul meu de conservare. Până unde aveau de gând să mă
11
facă să merg? Ar fi fost prea absurd să sar în aer acum, după atâţia kilometri,
la capătul a douăzeci şi patru de ore de muncă...
Am lăsat în cele din urmă bomba printre bălării, la vreo doisprezece
kilometri depărtare de oraş. Cum nu era cu putinţă să fie descărcată, s-a
dispus să explodeze împreună cu derrickul.
Această performanţă mi-a adus trei ţigări în plus, însoţite de remarca
obişnuită că nu le meritam, dar că mult-iubitul nostru Führer nu era lipsit de
sentimente umanitare. Trei ţigări suplimentare: consideram că fusesem bine
plătit. Nu sperasem decât una.
*
Mi s-a întâmplat ceea ce nu putea fi mai rău pentru un deţinut, m-am
îmbolnăvit. Cine ştie însă, poate tocmai boala aceasta mi-a salvat viaţa. Timp
de cinci zile am izbutit să rezist. Dacă te declarai bolnav erai imediat expediat
la infirmeria lagărului, unde deveneai obiect de experienţă până când nu mai
puteai fi de folos; şi nu mai puteai fi de folos decât atunci când erai mort,
tocmai pentru că fuseseşi prea mult de folos. Dar în timpul apelului m-am
prăbuşit fără cunoştinţă şi, când mi-am revenit, eram la infirmerie.
Nu mi s-a spus de ce sufeream. Nu se spunea nici unui bolnav. În ziua în
care am fost considerat destul de restabilit pentru a mă putea ţine pe picioare,
au început experienţele. Mi-au făcut o mulţime de injecţii. Am fost băgat într-o
încăpere în care domnea o căldură de etuvă, apoi într-o cameră frigorifică,
luându-mi-se probe de sânge la intervale regulate. Într-o zi mi se da tot ce
puteam înfuleca, iar în ziua următoare eram lăsat să crăp de foame şi de sete.
Ori mă puneau să înghit tuburi de cauciuc pentru a pompa din mine tot ce
înfulecasem sau fusesem pus să înghit.
Treceam dintr-o stare jalnică într-alta. La urmă mi-au făcut o puncţie
dureroasă în măduva spinării, apoi mi-au legat încheieturile mâinilor de
mânerele unei roabe pline cu nisip, pe care mi-au ordonat s-o împing fără
pauză, într-o îngrăditură circulară. La fiecare sfert de oră mi se lua o probă de
sânge. Treaba asta a durat o zi întreagă; capul parcă îmi plutea şi îmi
pierdeam treptat luciditatea. În urma acestui tratament mi-au rămas dureri
de cap de nesuportat ce m-au chinuit luni de zile.
Am avut mai mult noroc decât alţii. Într-o bună zi au fost de părere că nu
mai puteau scoate nimic de pe urma mea. M-au trimis înapoi în lagăr. Aici un
SS-ist m-a informat bine dispus că nu mai făceam parte din echipele de
artificieri. Şi aşa s-au dus pe apa sâmbetei bombele pe care le dezamorsasem.
M-am întors să mă spetesc la cariere.
Dar am fost din nou repartizat la bombe, unde am atins un număr
considerabil când, pe neaşteptate, am fost trimis înapoi la Lengries, astfel că
totalul bombelor mele a ajuns iar egal cu zero...
Şapte luni de spart pietre în hrubele de la Lengries. Şapte luni de
demenţă letargică, monotonă. Într-o zi m-am pomenit că mă caută un tip de la
SS. Am fost examinat de un medic; eram împănat cu furuncule purulente. Mi
le-a curăţat, dezinfectat, le-a uns cu pomadă şi m-a întrebat dacă mă simt
bine. „Da, doctore, mă simt bine, sunt în perfectă stare de sănătate." A te
plânge de starea sănătăţii era ultimul lucru pe care-l puteai face. Cât timp mai
aveai o scânteie de viaţă în tine, erai sănătos tun.
Am fost introdus în biroul Sturmbannführer-ului SS Shendrich. La
ferestre erau perdele. Perdele curate. Vă daţi seama, perdele! Perdele de un
12
verde deschis, cu motive galbene. Verde deschis cu motive galbene. Verde
deschis cu...
— La ce naiba te holbezi aşa?
Dintr-o tresărire, mi-am revenit.
— La nimic, Herr Sturmbannführer. Iertaţi-mă, Herr Sturmbannführer,
am onoarea să declar că nu mă holbez la nimic.
Brusc inspirat, am adăugat cu voce slabă:
— Am onoarea să declar că doar mă holbez...
M-a —privit descumpănit. Apoi, alungând nu ştiu ce gânduri
stânjenitoare, îmi întinse o coală de hârtie.
— Semnează aici că ai primit hrana obişnuită din armată, că nu ai avut
niciodată de suferit, nici de foame, nici de sete, că nu ai nici un motiv să te
plângi de condiţiile de trai din lagăr, în toate perioadele detenţiei.
Am semnat. Ce importanţă avea? Urma să fiu transferat în alt lagăr? Sau
îmi venise rândul să mă legăn la capătul ştreangului?
Întinse spre mine un al doilea act, destul de impozant ca aspect.
— Mai semnează şi aici că al fost tratat întotdeauna sever, dar bine,
conform prevederilor dreptului internaţional.
Am semnat. N-avea nici o importanţă.
— Dacă vreodată scoţi o singură vorbă despre ce ai văzut şi auzit aici, te
aduc înapoi imediat şi mă voi ocupa personal de ceremonia de bun venit, ai
înţeles?
— Am înţeles, Herr Sturmbannführer.
Prin urmare tot de un transfer era vorba.
M-au dus într-o celulă unde mă aştepta o uniformă verde, lipsită de orice
fel de însemne, pe care m-au pus s-o îmbrac.
— Şi curăţă-ţi unghiile, porcule!
Un SS-ist m-a introdus apoi în biroul comandantului, unde am primit o
marcă şi 21 pfennigi, pentru ultimele şapte luni de muncă, de la şase
dimineaţa până la opt seara. Un Stabscharführer zbieră la mine:
— Deţinut 552318 A... la eliberareeee... marş!
Desigur, o nouă formă de tortură. Le cunoşteam prea bine perfidia şi
eram mândru că nu mă lăsam dus. Am făcut stânga-mprejur şi am ieşit,
aşteptând hohotele de râs. Dar nu, erau chiar mai subtili decât bănuisem. Îşi
slăpâneau desigur râsul nebun.
— Ia loc pe coridor până când vine să te ia!
Nu. Nu râdeau. Şi, fără să vreau, am început să sper. A trebuit să aştept
mai mult de un ceas, în timp ce nervii îmi stăteau să plesnească. Cum puteau
fiinţe cu aspect omenesc să atingă asemenea culmi de sadism, de perversiune
rafinată? Şi îmi repetam mereu: „Doar ştii că pot merge şi mai departe. Te
crezusem lecuit pentru totdeauna de iluziile copilăreşti..."
Chiar şi astăzi, când îmi aduc aminte, retrăiesc cu intensitate acea uluire
fără margini ce m-a cuprins pe când îl urmam pe Feldwebel în micul Opel
cenuşiu, după ce aflasem că fusesem graţiat şi că urma să servesc într-un
batalion disciplinar.
Poarta grea bufni în urma noastră. Marile edificii de beton cu mici
ferestre zăbrelite s-au mistuit în urmă împreună cu spaima, groaza fără
nume...
Nu izbuteam să înţeleg. Eram uluit, mat mult, eram consternat. Maşina
străbătea curtea cazărmii din Hanovra şi eu încă nu îmi revenisem din şoc.
Astăzi, după atâţia ani, îmi amintesc ororile şi groaza doar sub forma
13
unor lucruri definitiv trecute; odată pentru totdeauna; dar de ce eram atunci
consternat privindu-le dispărând în urmă? Iată o întrebare la care nu am
izbutit să răspund vreodată.
De câte douăzeci de ori pe zi ni se repeta, printre înjurături, că serveam
într-un batalion disciplinar, ceea ce ne obliga să fim cei mai buni ostaşi din
lume.
În timpul primelor şase săptămâni am făcut exerciţii de la şase dimineaţa
până la şapte şi jumătate seara. Exerciţii, exerciţii şi iar exerciţii.
O SUTĂ TREIZECI ŞI CINCI CADAVRE AMBULANTE
Exerciţii până când sângele ne va ţâşni de sub unghii...Şi nu la figurat.
Pas de gâscă cu toate efectele în spinare: casca de oţel, raniţa, buzunarele
de muniţie pline cu nisip, mantaua de iarnă cu glugă, în timp ce oriunde
altundeva oamenii transpirau în haine de vară.
Marş forţat prin coclauri noroioase în care te înfundai până Ja glezne...
Manevrarea armei, cu braţele sus, chipul nepăsător, cu apa până la gât.
Subofiţerii noştri alcătuiau o haită de demoni urlători care zbierau şi ne
înjurau aducându-ne până în pragul nebuniei. Puteam fi siguri că nu vor
scăpa vreun prilej.
Nu puteam fi pedepsiţi cu consemnarea în cazarmă, pentru simplul motiv
că nu dispuneam niciodată de o singură clipă liberă. Întruna numai serviciu,
serviciu, serviciu. E adevărat, la prânz aveam un ceas şi, în teorie, seara, de la
şapte şi jumătate la nouă, aveam liber. Dar dacă nu foloseam fiece minut din
acest răstimp să ne curăţăm uniformele năclăite de noroi, să ne lustruim
cizmele şi restul echipamentului, eram siliţi, prin represalii crunte, să facem
toate acestea.
La ora nouă toată lumea trebuia să fie în pat. Ceea ce, desigur, nu
însemna că aveam parte de somnul de refacere atât de necesar. Noapte de
noapte aveau loc exerciţii de alarmă şi de schimbare rapidă a uniformei. Când
suna alarma ne prăbuşeam din paturi, trăgeam pe noi ţinuta de campanie şi
ne prezentam la adunare. Atunci ne trimiteau înapoi să îmbrăcăm ţinuta de
paradă. Apoi ţinuta de exerciţii. Apoi, din nou, ţinuta de campanie. Şi nu
izbuteam vreodată să fim cum trebuie. Nopţi întregi subofiţerii ne hăituiau şi
ne prigoneau pe scările cazărmii ca pe o turmă de vite speriate, în aşa fel încât
până şi umbra unuia dintre ei ne băga în sperieţi.
La sfârşitul primelor şase săptămâni începu partea a doua a pregătirii
noastre practice şi, dacă până atunci nu aflasem ce este cu adevărat oboseala,
manevrele ce au urmat ne-au făcut foarte curând s-o cunoaştem cu vârf şi
îndesat.
Să străbaţi târându-te pe burtă kilometri întregi de teren special
amenajat pentru antrenament, acoperit cu zgură ori cremene tăioasă, care ne
transformau palmele în carne vie, sau cu un strat gros de noroi putregăit ce
ameninţa să te sufoce... Dar mai mult decât orice ne temeam de marşurile
forţate.
Într-o noapte, subofiţerii au dat buzna în dormitoarele în care zăceam ca
14
morţii, urlând şi mai aprig ca de obicei, dacă aşa ceva se mai poate spune:
— Alarmă! Alarmă!
Rostogolire generală din cuşete, luptă febrilă cu diversele părţi ale
echipamentului. O curea blocată, un nasture care se încăpăţânează, o
jumătate de secundă pierdută, nenorocire! După mai puţin de două minute
fluierele au început să răsune pe coridoare, uşile să fie date de perete de
cizmele gradaţilor...
— Compania a treia, adunaaa...rea! Ce dracu mai căutaţi înăuntru? Încă
nu sunteţi jos, fir-ar să fie! Şi paturile nefăcute? Unde vă treziţi, căcăcioşilor?
Într-un cămin de bătrâni?
Avalanşe pe scările prost luminate, oameni abrutizaţi trăgându-şi din
mers ultima curea. Aliniere aproximativă în curtea cazărmii. Apoi:
— Compania a treia în dormitor!... ŢINUTA DE EXERCIŢIU!
Că unii pot zbiera în asemenea hal, fără să le pleznească vreun vas de
sânge în căpăţână, mi s-a părut dintotdeauna o sfidare adusă bunului-simţ.
Sau poate tocmai bunul-simţ le lipseşte? Aţi observat modul lor de a se
exprima? Sunt incapabili să vorbească precum tot omul. Cuvintele parcă se
sudează între ele ajungând un soi de lătrat, în afară de ultimul, care tinde să
pleznească precum un bici. Nu-i auzi vreodată încheind o frază printr-o silabă
neaccentuată. Orice ar spune, toacă în salve de interjecţii cazone greu de
priceput. Aceste mugete, veşnic aceleaşi mugete! E limpede că cei de teapa lor
sunt cam săraci cu duhul...
Precum un tăvălug care mătură totul în calea sa, cei o sută treizeci şi
cinci recruţi ce eram ne năpusteam pe scări pentru a ne întoarce în dormitoare
să. Îmbrăcăm ţinuta de exerciţiu, înainte să răsune din nou „Adunaaa... REA!"
După ce îndeplini de vreo zece ori asemenea manejuri în noaptea aceea,
compania se adună, în sfârşit, în mijlocul curţii, buimacă şi leoarcă de
transpiraţie, dar în perfectă ordine de marş, gata să pornească la exerciţiul
nocturn prevăzut în program.
Comandantul nostru de companie, un căpitan ciung pe nume Lopei, ne
observa cu un vag surâs pe buze. Cerea oamenilor săi o disciplină de fier,
inumană, cu toate acestea, dintre toţi călăii noştri el singur avea, în ochii
noştri, ceva uman. Tot ceea ce ne punea să facem avea cel puţin decenţa să
facă şi el, nu s-a întâmplat vreodată să ne ceară ceva care i-ar fi depăşit
propriile sale puteri. Când reveneam de la aplicaţii era şi el la fel de murdar
ca şi noi. Era felul său de a fi loial, dar loialitatea era un lucru pe care îl
uitasem de mult. Ne obişnuisem să vedem cum oricine era investit cu
autoritate îşi căuta un cal de bătaie după altul şi-l hărţuia pe bietul om
făcându-i viaţa grea până la epuizare, devenind „inapt", mort de osteneală sau
candidat la sinucidere. Căpitanul Lopei nu avea nici favorit, nici cal de bătaie.
Aparţinea acelui foarte rar tip de ofiţer care îşi poate conduce oamenii, până în
mijlocul infernului, prin simplul fapt că se află mereu în fruntea lor şi, în felul
său, da dovadă de o inflexibilă loialitate. Dacă integritatea şi curajul acestui
om s-ar fi înhămat să tragă altă căruţă decât cea a lui Adolf Hitler, sau dacă ar
fi fost ofiţer în oricare altă armată, mi-ar fi trezit simpatia. Dar lucrurile erau
aşa cum erau şi îmi inspira doar un respect de netăgăduit...
Ne inspectă la repezeală ţinuta de campanie. Apoi se retrase câţiva paşi şi
ordonă:
— Compania a treia, drepţi! Pe umăr... arm'!
Şocul ritmat al celor o sută treizeci şi cinci de puşti poposind în trei timpi,
toate deodată, pe tot atâţia umeri. Cândva clipe de linişte absolută, fiecare, fie
15
el soldat sau subofiţer, privind ţintă înainte, precum un par sub casca de oţel.
Nenorocire pentru nefericitul care ar fi mişcat atunci, fie numai din vârful
limbii!...
Glasul căpitanului răsună din nou printre plopii cei mari şi clădirile
cenuşii ale cazărmii:
— La dreap...ta! Înainteee... marş!
Tunetul bocancilor ţintuiţi pe cimentul curţii, într-o scurtă jerbă de
scântei. Un sfert de întoarcere la ieşirea din cazarmă şi iată-ne pe drumul
desfundat, mărginit de plopi. Era de la sine înţeles că într-un batalion
disciplinar conversaţiile şi cântecele sunt interzise; indivizii declasaţi ca noi
nu pot pretinde să se bucure de privilegiile soldatului german. Nu aveam nici
dreptul să purtăm vulturul sau celelalte însemne onorifice, doar pe mâneca
dreaptă purtam o panglică albă, care trebuia să rămână mereu curată, pe care
era scris „SONDERABTEILUNG"3.
Şi pentru că trebuia să fim cei mai buni ostaşi din lume, toate marşurile
noastre erau marşuri forţate. În mai puţin de un sfert de ceas ne năpădea
transpiraţia, picioarele începeau să frigă şi pentru a putea respira căscam
gura, nasul singur nefiind în stare să ne asigare o cantitate suficientă de aer.
Centiroanele şi curelele armelor împiedicau sângele să circule normal în
braţele noastre, degetele albite şi amorţite ni se umflau. Dar ajunsesem să fim
în stare să parcurgem douăzeci şi cinci de kilometri în marş forţat fără a ne
sinchisi.
Abia după aceea începea exerciţiul: înaintare în trăgători, prin salturi
succesive, câte unul. Ne năpusteam la rasul ierbii, cu plămânii suflând
precum foalele, alergând, târându-ne peste câmpul îngheţat, gloduros,
săpând vizuine provizorii de animale încolţite cu lopeţile noastre cu coadă
scurtă.
Fireşte că niciodată nu era destul de repede. Fluierul ne rechema de
fiecare dată şi, în timp ce peste noi ploua cu înjurături, încercam să ne
recăpătăm suflul, sughiţând şi suflând câteva clipe. Şi iar de la început.
Înainte... Înainte... mereu înainte. Eram plini de clisă, ne tremurau picioarele
şi de-a lungul trupului sudoarea ni se scurgea în pârâiaşe, arzând rănile
provocate de curelele ce susţineau echipamentul nostru greu. Sudoarea se
impregna în haine şi foarte mulţi aveau tunicile împodobite cu pete
întunecate. Pe deasupra, sudoarea ne orbea stârnind mâncărimi cumplite pe
fruntea iritată, din cauză că o ştergeam cu mâinile murdare ori cu mânecile
aspre. De îndată ce ne opream în loc, baia de sudoare se transforma într-o
baie îngheţată. Aveam rosături însângerate la picioare şi între pulpe. Şi frica
îşi adăuga propria ei sudoare la cea datorată epuizării.
Zorile ne găseau storşi de vlagă, terminaţi. Dar sosise vremea să trecem la
exerciţiul antiaerian. Porneam în fugă pe drumul desfundat şi fiecare piatră,
fiecare băltoacă, fiecare afurisit de şleau cerea efortul unei concentrări
continue, orice pas greşit însemna cădere, scrânteală, pedeapsă. Doar simplul
fapt de a duce un picior înaintea celuilalt, pentru a putea alerga sau mărşălui,
lucruri pe care le faci de obicei fără a gândi, cereau un efort fizic şi cerebral
aproape supraomenesc. Picioarele ne erau atât de grele, nespus de grele.
Tropăiam totuşi mai departe, cu încăpăţânare, şchiopătând şi
împleticindu-ne, în pas de gimnastică. Mutrele noastre cu ochii adânciţi în
orbite, de obicei atât de livide, arătau acum ca de rac fiert, cu priviri buimace
3
Unitate specială
16
şi fixe, cu venele frunţii umflate peste măsură. Din gură ni se prelingeau balele
şi, din când în când, câte un sughiţ deznădăjduit împrăştia în jur stropi de
spumă albă.
Fluierele ne sfredeleau creierii şi ţopăiam când la dreapta, când la stânga,
plonjând în şanţuri fără a ţine seama ce era în ele, rugi, apă mocirloasă ori
vreun „coleg" mai iute. Urma apoi aşezarea frenetică a mortierelor şi
mitralierelor în poziţie de tragere, aşezare ce trebuia terminată în numai
câteva secunde, fie chiar cil preţul şalelor frânte sau rănirii unei mâini.
Şi din nou marş, kilometru după kilometru. Cred că ştiu totul despre
diferitele, feluri de drumuri. Drumuri moi, drumuri tari, drumuri înguste, cu
pietriş, cu noroi, mocirloase, cimentate, asfaltate, înzăpezite, desfundate,
netede, alunecoase, prăfuite. Picioarele mele m-au învăţat tot ce se poate şti
despre drumuri. Temutele drumuri care mi-au schingiuit picioarele.
Soare şi ploaie. Adică sete, dureri de cap şi toate îmi joacă în faţa ochilor.
În bocanci, labele picioarelor şi gleznele umflate. Înaintam ca în transă.
La prânz, în sfârşit, o pauză. Aveam muşchii atât de dureroşi încât să vrei
să-i opreşti era încă un mod de tortură. Unii nu izbuteau să se oprească, îşi
continuau avântul şi după ce ordinul de oprire fusese dat, lovindu-se de cei
din faţa lor şi rămâneau pe loc, cu capetele plecate, clătinându-se aproape să
cadă, până ce erau îmbrânciţi înapoi fără menajamente.
Făcusem haltă la liziera din marginea unui sătuc. Câţiva copii se
apropiară să se zgâiască la noi. Pauza urma să dureze o jumătate de oră.
Uitând că ne aflam la cincizeci de kilometri de cazarmă, ne-am prăvălit toţi
care unde se găsea, fără a slăbi măcar o curea, adormind chiar înainte de a
atinge pământul. După o clipă, un fluierat: o clipă care durase treizeci de
minute, toată odihna noastră atât de preţioasă. Din nou la drum, poate cea
mai cruntă dintre toate torturile. Muşchii înţepeniţi, picioarele umflate nu vor
să asculte. Fiecare pas înseamnă un şir de înţepături ascuţite care te
săgetează până în creier. Talpa piciorului simte fiecare cui din bocanc, încât ţi
se pare că păşeşti pe cioburi de sticlă.
Nici vorbă să mergi mai încet: în urma coloanei nici un camion care să-i
adune pe codaşi. Celor care se prăbuşesc li se aplică tratamentul special,
administrat de locotenent şi cei mai sadici trei subofiţeri din companie. Sunt
maltrataţi şi hăituiţi fără milă, până îşi pierd cunoştinţa sau intră în rânduri,
nebuni furioşi, ori se preschimbă în roboţi lipsiţi de voinţă proprie, care
ascultă automat ordinele, care ar sări pe fereastră de la etajul cinci dacă li s-ar
ordona... În tot timpul drumului îi auzeam pe subofiţeri zbierând şi
ameninţându-i pe cei mai slabi cu spânzurătoarea dacă nu execută ordinele,
spre marea mulţumire a vătaşilor blestemaţi.
Către seară am pătruns în curtea cazărmii, gata să ne prăbuşim.
— Pas de paradă... marş!
Încă o sforţare, pe care n-am fi crezut-o posibilă. Piciorul întins înainte, la
orizontală, bocancii răpăind pe sol în cadenţă. În faţa ochilor vedeam numai
vârtejuri de scântei. Simţeam realmente cum ne pleznesc băşicile. Dar trebuie,
trebuie s-o facem şi pe asta. Picioarele bat într-un ritm nemilos, strivind
praful, strivind durerea. Un ultim efort, datorat cărei ultime picături de
energie?
Comandantul lagărului, Oberstleutnant von der Lenz, aştepta exact acolo
unde urma să executăm un sfert de întoarcere care să ne aducă cu faţa către
clădirea noastră. Glasul căpitanului Lopei răsună:
— Compania a treia... capul... la... stânga!
17
Toate capetele s-au întors într-o singură mişcare, toate privirile
îndreptate fix spre silueta plăpândă a colonelului. Gesturile rigide care fac
parte din salut nu avuseseră însă, de data asta, nimic rigid. Ba se simţi chiar
o undă de dezordine! Căpitanul Lopei tresări, se opri, apoi se depărtă puţin ca
să poată privi compania. Răsună ordinul:
— Compania a treia... stai!
Era glasul colonelului. Urmă o clipă de linişte de gheaţă, după care
izbucni urletul turbat al lui von der Lenz:
— Căpitane Lopei, asta numeşti dumneata o companie? Dacă vrei să
pleci pe front cu primul batalion de infanterie, nu ai decât să-mi spui! O groază
de ofiţeri ar fi fericiţi să-ţi ia locul în garnizoana asta...
Vocea colonelului deveni un lătrat ascuţit, isteric:
— Ce-i cu şleahta asta de potăi nenorocite? Ce-i cu pleava asta
nedisciplinată? Ăştia-s soldaţi prusaci?... Potăi râioase, da! Dar am eu leac
pentru râie!
Arogant şi plin de el, îşi plimbă privirile peste compania noastră de
somnambuli sfârşiţi. Măcar de-ar închide clanţa mai repede, să ne putem
retrage în dormitoare, să azvârlim efectele cât colo şi să dormim...
— Da, am un leac minunat pentru râie, repetă cu mulţumire
ameninţătoare. Potăilor râioase nu le trebuie decât puţină mişcare, un pic de
antrenament, ce zici, căpitane Lopei?
— Da, Herr Oberstleutnant, puţin antrenament.
Ne năpădi o ură amestecată cu mila faţă de noi înşine. Povestea asta ne
va costa cel puţin o oră din cel mai istovitor exerciţiu născocit vreodată într-o
armată, pasul de paradă german, pasul de gâscă...
Vi s-a întâmplat vreodată să vi se umfle şi să se întărească toţi ganglionii
zonei inghinale, în aşa fel încât fiecare pas că însemne un martiriu, să aveţi
muşchii coapselor adunaţi în noduri compacte pe care să trebuiască să-i
loveşti neîncetat când cu o mână, când cu cealaltă, pentru a-i pune în
funcţiune, muşchii gambelor fiind cuprinşi de cârcei, fiecare gheată cântărind
un chintal şi fiecare picior o tonă, după care, exact în starea asta, să
trebuiască să ridici piciorul, cu degetele întinse în prelungirea lui, la fel de
lesne şi la fel de graţios ca o balerină? Aţi încercat vreodată, atunci când
gleznelor le lipseşte puterea de a vă susţine, când degetele de la picioare nu
mai sunt decât o masă sângerândă iar talpa e în flăcări, cu băşici umflate,
pleznite şi sângerânde, un adevărat amestec de foc şi sticlă pisată, aţi încercat
vreodată să vă aruncaţi înainte, pe un singur picior, în timp ce celălalt revine
lovind pământul cu un bufnet răsunător? Şi toate astea trebuie să fie ritmice,
cu o precizie care transformă o sută treizeci şi cinci de bărbaţi într-o singură
maşină al cărei ropot cadenţat îi face pe cei care se opresc să asculte să
exclame:
— Asta da, paradă militară! Ce lucru minunat! Doamne, ce armată avem!
Pasul de gâscă produce totdeauna o impresie puternică. Asupra gâştelor.
Pe noi pasul de gâscă nu ne impresiona deloc. Cel puţin nu în felul
acesta. Este exerciţiul cel mai infernal, cel mai revoltător din întreaga istorie
militară. A rupt mai mulţi muşchi şi a afectat mai mulţi ganglioni limfatici
decât orice altă formă de antrenament. Nu aveţi decât să-i întrebaţi pe medici
ce părere au.
Noi însă îl subestimasem pe Oberstleutnantul nostru. Nu aveam să
scăpăm doar cu o oră de pas de paradă. Plecase, mizerabilul, salutat de
căpitanul Lopei, dar îi mai spusese:
18
— Ce leac mai am! Căpitane Lopei!
— Domnule colonel?
— Îmi vei duce adunătura asta pe terenul de exerciţii şi îi vei învăţa să fie
soldaţi şi nu potăi râioase... Nu vă veţi întoarce înainte de mâine dimineaţă,
ora nouă... Iar dacă mâine dimineaţă compania aceasta nu va fi în stare să
scoată un pas de paradă care să-nfunde caldarâmul curţii, te eliberez pe loc
din funcţie, 'nţeles?
— Înţeles, Herr Oberstleutnant.
Toată noaptea am exersat atacul în teren deschis şi pasul de paradă. Iar
în dimineaţa următoare, la ora nouă, am trecut precum un singur tunet prin
faţa Oberstleutriantului, care însă nu se dădu bătut imediat. Ne puse să
defilăm de şapte ori prin faţa lui şi sunt sigur că dacă un singur ora ar fi greşit
doar cu o zecime de secundă faţă de ceilalţi, ne-ar fi trimis pe loc înapoi pe
teren, aşa cum ne-o făgăduise.
Era ora zece când, în sfârşit, am primit ordinul de a rupe rândurile şi ni
s-a permis să revenim în dormitoare, să dormim.
Inuman, fără îndoială, dar noi încetasem să fim fiinţe omeneşti, eram
doar nişte câini râioşi. Câini înfometaţi...
Căci pentru a prezenta antrenamentul nostru în adevărata sa lumină,
mai trebuie adăugată şi foamea. Din acest punct de vedere, ca şi din multe
altele, eram într-adevăr complet dezechilibrat. La sfârşitul războiului, în 1945,
întreg poporul german trăia din raţiile foamei, dar începând încă din 1940-41
eram aprovizionaţi şi mai rar decât avea să fie mai târziu pătura cea mai
năpăstuită a populaţiei — respectiv civilii de rând.
Cum nu mai aveam dreptul la cartele, noi nu puteam cumpăra nimic.
Prânzul era acelaşi în fiecare zi: o fiertură de sfeclă roşie cu o mână de varză
acră care să-i dea puţină consistenţă, dar mâna aceasta de varză acră doar o
dată la două zile, şi ne puteam considera fericiţi când nu se sărea peste rând
Carnea era un lux de care nu aveam parte. În fiecare seară primeam „raţii
uscate", pentru douăzeci şi patru de ore: un colţ de pâine de secară, pe care cu
timpul ne învăţasem să-l tăiem în cinci, trei părţi pentru seara, două pentru
dimineaţa următoare; douăzeci de grame de margarină râncedă şi o bucată de
brânză, ai cărei conţinut în apă constituie probabil un record în materie.
Sâmbăta mai primeam o raţie suplimentară de cincizeci de grame de
marmeladă de napi. Micul dejun era alcătuit dintr-un castronaş de ersatz de
cafea, de culoarea ceaiului, cu gust şi miros greţos, pe care totuşi îl înghiţeam
cu delicii.
Ni se. Întâmpla uneori, în timpul antrenamentelor afară pe câmp, să dăm
peste un cartof ori nap. Într-o clipită pământul mai gros era îndepărtat şi, aşa
cum era, dispărea într-o gură avidă, atât de repede încât ai fi crezut că asişti la
o scamatorie.
Nu ne-a trebuit mult să descoperim că şi coaja de mesteacăn şi un anume
soi de ierburi ce creşteau pe marginea şanţurilor aveau un gust destul de bun,
ba poate chiar şi însuşiri hrănitoare, mai ales că stomacul nostru le suporta
bine, potolindu-ne cât de cât chinurile foamei. Iată reţeta, pentru orice
eventualitate: striviţi coaja de mesteacăn, ori iarba de prin şanţuri între două
căşti de oţel, adăugaţi cât cuprinde ersatz de cafea şi mâncaţi pasta astfel
obţinută...
Dacă prin cine ştie ce minune unul dintre noi primea un bon de pâine, se
încingea un adevărat praznic laolaltă cu prea norocoşii camarazi din dormitor.
O pâine întreagă, vă puteţi închipui ce însemna aceasta?
19
Una dintre pacostele noastre era inspecţia care avea loc în fiecare luni.
Trebuia să ne prezentăm la apelul de dimineaţă echipaţi cu cască, în tunică de
paradă şi pantaloni albi ca neaua, cu dunga călcată precum o lamă de ras, cu
raniţă, cartuşieră, săculeţii de muniţie, cazma de tranşee, baionetă, traistă şi
puşcă, cu mantaua împăturită reglementar, atârnată peste piept.
Fiecare trebuia să aibă în buzunar o batistă curată, de culoare verde. Până
şi batista aceasta trebuia să fie împăturită reglementar.
ŞMOTRUL
Curăţenia nu a făcut niciodată rău nimănui. Şi nici ordinea. Iar într-o
armată e firesc că trebuie să fie ordine şi curăţenie, organizate şi codificate,
amândouă, în programe amănunţite. Soldatul conştiincios dedică incredibil
de mult timp ordinei şi curăţeniei, dar soldatul care serveşte în cadrul unui
batalion disciplinar le consacră întreg timpul său, sau mai bine spus, tot
timpul care nu este ocupat cu alte activităţi.
Toate duminicile nu făceam altceva decât să spălăm, să curăţăm şi să
împăturim, în mod reglementar, pe scurt să dăm fiecărui lucru locul său
prevăzut de regulament, după ce-i redasem aspectul regulamentar. Piesele din
piele ale echipamentului nostru trebuiau să aibă luciul lacului. Şi pe faţă şi pe
dos, diferitele noastre ţinute nu aveau voie să ascundă nici o urmă de
murdărie. Pot afirma în deplină cunoştinţă de cauză că atunci când soldaţii
dintr-un batalion disciplinar german se prezintă la apelul de luni dimineaţa,
sunt întrutotul imaculaţi din cap până-n picioare.
Cu toate acestea, cred că ordinea şi curăţenia cazonă păcătuiesc prin
faptul că, după ce o duminică întreagă te-ai străduit să le realizezi, nu simţi
deloc acea mulţumire, acea linişte sufletească la care te-ai putea aştepta după
asemenea „mare curăţenie".
Inspecţia de luni nu era un festival justificator. Era un coşmar în stare
trează, un concentrat de groază. Soldatul curat şi spilcuit din cap şi până-n
picioare nu se simţea fără cusur. Mai mult ca oricând se simţea în pielea unei
lighioane hăituite.
Cred că folosesc puţin prea des expresii de felul „lighioană hăituită",
„teroare nebună", „groază". Ştiu că asemenea repetiţii nu sunt bune, iar un
bun stil literar are o mare varietate de expresii; dar cum să foloseşti la ne-
sfârşit expresii variate pentru a descrie ceea ce, dimpotrivă, e monoton? Poate
altcineva ar izbuti s-o facă. Eu personal nu mă cred capabil de aşa ceva. Sunt
prea obosit, prea buimăcit, prea disperat, uneori şi prea furios pentru a-mi
pierde vremea şi forţele în zadarnice căutări de nuanţe şi subtile deosebiri.
Ceea ce am de spus e atit de puţin literar! Chiar şi acum, după atâţia ani,
amintirile acestea mă chinuiesc, uneori, într-atât încât mă simt îndreptăţit să
vă cer a-mi trece cu vederea lipsurile din vocabular. Dacă izbutiţi să înţelegeţi,
pur şi simplu, ceea ce am vrut să spun, prea puţin îmi pasă dacă sărăcia mea
verbală vă va face din când în când să clătinaţi din cap mormăind: „Ar fi putut
explica asta nud frumos...".
Deci, noi ăştia, soldaţii fără cusur şi fără pată, ne simţeam neîncetat
20
suflete de lighioane hăituite. Orice s-ar fi întâmplat, eram siguri că tot nouă ni
se va sparge în cap. Mai paradoxal decât orice era poate faptul că ştiam că
dacă sergentul-major nu va găsi absolut nimic să ne reproşeze, va face un
tărăboi monstru şi, pentru a-şi potoli furia şi dezamăgirea, va găsi un ţap
ispăşitor. Dumnezeu să-l ferească pe cel pe care vor cădea sorţii! Şi nu era
deloc uşor să ştii cum să te porţi într-o asemenea situaţie.
— Primul rând, un pas înainte... marş! Al doilea rând, un pas înapoooi...
marş! Un... doi.
Timp de câteva minute ce par o veşnicie, sergentul-major observă
rândurile care s-au depărtat. Oricare ar mişca cât un fir de păr, este slobozit
pe loc pentru nesupunere. Dar învăţasem să ne transformăm în stane de
piatră şi să rămânem aşa şi câte o jumătate de oră. E un fel de a cădea în
transă sau catalepsie care-i dă celui care e în stare s-o atingă valoarea propriei
greutăţi în aur. O poziţie de drepţi rigidă precum o bârnă de lemn, pentru că
eşti realmente preschimbat într-o bârnă de lemn.
Sergentul-major urlă:
— Sunteţi gata pentru inspecţie?
Întreaga companie răspunde în cor:
— Da, Her Hauptfeldwebel.
Şi, din nou:
— N-a uitat nimeni ceva necurăţat?
Corul companiei răspunde:
— Nu, Herr Hauptfeldwebel.
Ne străpunge cu o privire feroce. Acum suntem în mâinile lui. Este clipa
care-i place mai mult...
— Nu mai spuneţi! Dacă-i adevărat, ar fi pentru prima dată în istoria
acestui batalion. Dar vom vedea noi imediat...
Se apropie încet de prima bârnă de lemn, o înconjoară o dată, de două
ori... Să te învârţi în jurul adversarului fără să scoţi un sunet este o formă
foarte eficace de „război al nervilor". Ceafa arde, palmele năduşesc, mintea se
înceţoşează, respiraţia ţi se opreşte şi-ţi simţi propria duhoare!
— Mda, da, vom vedea noi! repetă sergentul-major în spatele celui de-al
treilea din primul rând.
Domneşte tăcerea în timp ce inspectează pe al patrulea şi pe al cincilea.
Apoi izbucnesc răgetele:
— Compania a treia... dreeepţi!
Odată cu torentul obişnuit de trivialităţi... Despre mult iubitul nostru
Hauptfeldwebel obişnuiam să spunem că nu putea slobozi murdării fără ca
mai înainte să nu slobozeazscă murdăria din el. Poate că nu era prea spiritual,
dar noi ne mulţumeam şi cu atât şi asta îl caracterizează destul de bine pe
acest mic burghez sadic, putred până-n măduvă, căruia îi fusese dat să guste
puţin din beţia puterii.
— Ce-i cu compania asta de batjocură? V-aţi petrecut duminica
tăvălindu-vă în balegă? Bălăceală-n bălegar. Asta e de voi. Am privit cinci
dintre voi! Parcă ar fi cinci codoşi fătaţi de târfe sifilitice...
Nu mai era o gură omenească, era o gură de canal, de mare debit. Îi
plăcea mult să pomenească de „boala franţuzească", dar el însuşi era atins de
boala prusacă, într-un stadiu foarte avansat, acea jalnică sete de a-şi umili
aproapele. Este cu adevărat o boală, dar o boală care nu afectează doar
batalioanele disciplinare. Ea s-a răspândit în toată armata germană, precum o
epidemie de furunculoză. Şi în fiecare furuncul poţi fi sigur să găseşti un
21
tablagiu, unul din tipii ăştia care cred că reprezintă ceva dar în realitate sunt
nimeni.
Pedeapsa obişnuită, în asemenea cazuri, constă în trei ceasuri de
exerciţiu special, din care piesa de rezistenţă e un şanţ lung, plin pe jumătate
cu noroi dezgustător, în plină fermentaţie, acoperit la suprafaţă de o spumă
vâscoasă , gălbuie. De fiecare dată când ordinul „culcat" ne prăvăleşte în
fundul şanţului, trebuie după aceea să-ţi freci şi aproape să-ţi smulgi
pleoapele pentru a-ţi recăpăta vederea. Vine apoi ora prânzului. În halul în
care ne găsim, înfulecăm haleala. Avem o jumătate de oră la dispoziţie pentru
a ne prezenta, curaţi ca lacrima, la apelul de după-amiază.
Pentru aceasta foloseam o metodă simplă pe care v-o recomand: este
suficient să treci sub duş aşa echipat, complet îmbrăcat. Apoi, trebuie
curăţată puşca şi .celelalte piese ale echipamentului, să le usuci cu grijă cu
ajutorul unei cârpe curate şi să le ungi. Atenţie mare, mai ales pe interiorul
ţevii flintei...
Asemenea operaţii de demontare, curăţire şi ungere nu ocupă decât o
singură dată pe săptămână timpul unui soldat obişnuit. Cel mult de două ori,
în cazul vreunui exerciţiu în condiţii deosebit de murdare. Noi însă aveam
parte de ele de cel puţin două ori pe zi.
La apelul de după-amiază era clar că ne prezentam uzi leoarcă. Dar cu
asemenea prilej aveau totuşi bunătatea să nu ne caute neapărat nod în
papură. Era suficient să fim curaţi...
*
De un singur lucru ne mai temeam la fel ca de această cumplită inspecţie
de luni, anume de controlul dormitoarelor, la orele douăzeci şi două. Ce era în
stare să facă subofiţerul de serviciu cadavrelor ambulante ce eram, după o zi
istovitoare, atingea uneori sublimul...
Înainte de sosirea subofiţerului, fiecare trebuia să se lungească pe pat,
fireşte, în poziţie regulamentară, adică pe spate, cu braţele lipite de trup, cu
labele picioarelor goale expuse inspecţiei. Şeful de dormitor avea sarcina să
vegheze ca nici măcar un fir de praf să nu existe prin orice ungher al
dormitorului, ca picioarele să fie la fel de curate ca cele ale unui nou-născut,
ca toate lucrurile să fie rânduite şi împăturite strict conform regulamentului.
La începutul fiecărui control, şeful de dormitor era obligat a spune pe
nerăsuflate formula:
— Herr Unteroffizier, şeful de dormitor Brand, prezent la raport, declară
că totul este în ordine în dormitorul 26, efectiv doisprezece oameni, din care
unsprezece pe paturile lor. Sala a fost aerisită şi curăţată cum se cuivne, nu
este nimic deosebit de raportat.
Bineînţeles că subofiţerul de serviciu nu-i acorda nici o importanţă şi
începea să scotocească cam peste tot. Nenorocirea şefului de dormitor dacă
descoperea cel mai mic grăunte de praf, ori o cutie din echipament prost
închisă, ori o umbră de murdărie pe talpa unui singur picior.
Subofiţerul ce purta numele Geerner — cred sincer că locul lui adevărat
ar fi fost într-o celulă capitonată, urla realmente precum un câine. Auzindu-l
aveai impresia că era gata-gata să izbucnească în plâns, şi, într-adevăr, îl
puteam vedea adesea vărsând lacrimi de furie. Când era Geerner de serviciu
curăţăm, spălam şi rânduiam şi mai abitir ca de obicei...
Într-o seară de tristă amintire, şef de dormitor era Schnitzius. Amărâtul
22
acesta de Schnitzius parcă era făcut să fie ţap ispăşitor, băiat bun de altfel,
dar într-atât de slab cu duhul încât servea drept cal de bătaie tuturor
superiorilor, începând cu Stabsfeldwebel-ii şi coborând fiecare treaptă a
ierarhiei.
Schnitzius era la fel de crispat cum eram şi noi toţi, lungiţi pe paturi şi
întrebându-ne ce mai putusem uita şi de data asta. Îl auzeam pe Gerner în
dormitorul de alături. De unde eram ni se părea nici mai mult, nici mai puţin
că era pe cale să facă ţăndări dulapurile şi stinghiile paturilor desfundându-le
cu cizmele, într-un amestec de înjurături, scâncete, javre râioase, porci jegoşi
ş.a.m.d. Am fi avut de ce să ne piară culoarea din obraji, de n-am fi fost gata
livizi. Geerner era în mare formă. Va fi bine încins când va ajunge şi la 26. Mai
bine să riscăm totul părăsindu-ne cuşetele să mai controlăm o dată camera la
sânge. Ceea ce şi am făcut fără a descoperi urmă de praf...
Toată lumea îşi reluase locul când uşa fu dată violent de perete.
Oh! dacă cel puţin altul decât Schnitzius ar fi fost şef de dormitor în seara
aceea, unul mai puţin papă-lapte!
Dar Schnitzius rămăsese acolo buimac, palid ca un mort, cu mintea
scurt-circuitată. Nu putea face altceva decât să-l privească pe Geerner cu ochii
măriţi de groază. Dintr-un singur salt, Geerner a fost lângă el şi răcni, cu
obrazul la o palmă de cel al lui Schnitzius:
— Ce-i cu raportul? Crezi c-o să-l aştept toată noaptea?
Mai mult mort decât viu, Schnitzius debită formula cu voce tremurătoare.
— Totu-i în ordine? zbieră Geerner. V-aţi apucat acum să raportaţi fals,
hai?
— Nu, Herr Unteroffizier, bâlbâi Schnitzius, rotindu-se încet în jurul său,
pentru a face faţă subofiţerului.
O tăcere de plumb domni timp de mai multe minute în dormitor. Doar
ochii se mişcau. Ochii noştri care-l urmăreau pe Geerner în goana sa după
urme de praf, de la un capăt la celălalt al camerei. Ridică pe rând picioarele
mesei din mijloc, trecându-şi palma dedesubt. Nimic. Examină tălpile
încălţărilor noastre. Fără cusur. Ferestrele şi firul lămpii. La fel. Nu inspectă
picioarele cu atenţia pasionată a unuia care ar cădea mort pe loc dacă nu ar
găsi ceva de zis,
În cele din urmă, îşi plimbă de jur-âmprejur privirile îndoliate, încărcate
de ură. Se părea că de data aceasta, într-adevăr, trebuia să se resemneze.
Avea expresia unuia căruia iubita nu-i venise la întâlnire şi care urmează să se
culce singur, cu dorinţele sale frustrate şi cu dezamăgirea sa.
Tocmai era să închidă uşa în urma lui când se răzgândi brusc.
— Totu-i în ordine, ai? Ia să vedem...
Năpustindu-se deodată precum o fiară turbată, sări la cafetiera noastră,
un ceainic uriaş de aluminiu de cincisprezece litri. Constatase mai înainte,
spre marele său regret, că era lustruită fără cusur şi plină cu apă curată,
conform regulamentului. Dar toţi am priceput imediat — şi inimile noastre
încetaseră să bată — că Geerner născocise ceva nou.
Examină dintr-o parte suprafaţa nemişcată a apei. Chiar dacă ceainicul
fusese umplut cu puţin înainte de venirea lui Geerner, câteva fire de praf se
depuseseră totuşi inevitabil...
Zbieretul lui Geerner a fost de-a dreptul de basm:
— Asta numiţi voi apă curată? Care-i nespălatul care a turnat în ceainic
zeamă de hârdău? Vino-ncoace, scursură de gunoi pe două picioare.
Se urcă pe un scaun iar Schnitzius trebui să-i dea ceainicul.
23
— Dreeepţi! Capul pe spate şi deschide botul!
Încet, întreg conţinutul se scurse în gura deschisă a lui Schnitzius,
aproape sufocându-l. După ce termină, turbatul subofiţer zvârli recipientul de
perete, ieşi în goană din dormitor, iscând mare gălăgie în sala de baie, de
unde, pe rând, ieşi cu vreo şase găleţi pline pe care le azvârli din zbor pe
podeaua dormitorului. Cum nu aveam decât două cârpe zdrenţuite pentru a
şterge dezastrul, asta ne-a luat ceva timp.
Gluma aceasta o mai repetă de patru ori înainte de a se plictisi. După
care se duse la culcare, în sfârşit potolit, pe când noi ne regăsirăm liniştea.
Vechii romani au denumit furor germanicus încrâncenarea de care s-au
lovit în luptele din războiul împotriva triburilor de la nord de Alpi. Pentru
romani şi ceilalţi duşmani învederaţi ai rasei germanice ar fi fost oare o
mângâiere să afle că germanii se comportă între ei cu aceeaşi demenţă cu care
îşi tratează vecinii?
Furor germanicus, boala prusacă.
Geerner nu era decât un amărât de subofiţer, un gunoi dezechilibrat
cerebral care trebuia să se mulţumească cu întâlnirile sale zilnice cu ţărâna.
Pace celei în care probabil s-a transformat.
*
Antrenamentul nostru se încheie în apoteoză, printr-un exerciţiu de
şapte zile şi şapte nopţi aproape albe, care avu loc pe un gigantic câmp de
manevre numit Sennela-ger. Fuseseră construite aici sate întregi, cu poduri,
răs-pântii de drumuri, şine de tramvai. Nimic nu lipsea, în afară de locuitori şi
aveam aici prilejul să ne arătăm talentele, prin mlaştini, râuri şi mărăcini,
peste punţi ce se clătinau, aruncate neglijent deasupra unor adevărate
prăpăstii.
Toate acestea sună poate puţin romantic, un joc gen de-a pieile roşii, la
scară mare, dar aceste jocuri au costat viaţa unuia dintre noi, care s-a
prăbuşit de pe una din punţile acelea mişcătoare şi şi-a frânt gâtul.
Alt joc foarte preţuit consta în a săpa locaşuri adânci doar cât să ne
cuprindă, în qare ne chirceam apoi, morţi de frică, în timp ce tancurile grele ne
treceau peste spinare.
Senzaţiile tari se succedau, noi trebuind să ne aruncăm apoi pe burtă
sub aceleaşi tancuri, partea de dedesubt a maşinilor de război ştergându-ne
fesele în timp ce şenilele treceau cu zgomot asurzitor pe stânga şi pe dreapta.
Scopul era să ne facă nepăsători la întâlnirile zilnice cu tancurile.
Trăiam într-o spaimă aproape neîntreruptă, ceea ce este, de altfel, ceva
normal, soldatul german fiind dintotdeauna dresat prin frică, antrenat să
reacţioneze precum o maşină sub imboldul fricii şi nu să se lupte curajos,
înflăcărat de un nobil ideal, care l-ar face să-şi sacrifice cu bună ştiinţă şi
viaţa, dacă ar fi necesar, pentru binele poporului său. Poate că tocmai această
inferioritate morală este trăsătura caracteristică a mentalităţii prusace şi
boala cronică a poporului german.
Două zile mai târziu compania fu dezmembrată în mici grupe de cinci
până la cincisprezece oameni care primiră echipamente noi. Împreună cu alţi
câţiva, eu am primit uniforma şi bereta neagră a trupelor de blindate. A doua
zi un Feldwebel ne conduse la cazarma din Bielefeld, unde am fost imediat
încorporaţi într-o companie gata de plecare pe front şi urcaţi claie peste
grămadă într-un tren militar.
24
„Ca şi cum compania asta n-ar fi fost plină ochi cu ucigaşi de teapa
voastră! Îmi vine să vărs privindu-vă... Dar nu care cumva să vă prind că faceţi
un singur pas greşit, mă auziţi? Să fiu spânzurat dacă nu va fi trimis înapoi la
ocnă, în care aţi fi putut avea măcar buna-cuviinţă să crăpaţi! La puşcărie e
locul vostru adevărat..."
În felul acesta mă blagoslovi în semn de bun venit comandantul companiei
a cincea, bădăranul de căpitan Meier, călăul recruţilor, teroarea bobocilor. Dar
cuvântările de soiul acesta nu erau nimic nou pentru mine.
Am fost afectat escadronului numărul doi, sub ordinele locotenentului von
Barring. Şi abia aici mă aşteptau unele lucruri cu care nu eram obişnuit...
PRIMA NOASTRĂ ÎNTÂLNIRE
Von Barring îmi întinse mâna, o cuprinse pe a mea cu o strângere
viguroasă, prietenoasă... Nu-mi venea să cred. Este unul dintre lucrurile pe
care un ofiţer al armatei prusace pur şi simplu nu poate să le facă; dar el îl
făcu, şi făcându-l, îmi spuse:
— Fii bine venit, băiete, fii bine venit în compania a cincea. Te-au potcovit
bine, azvârlindu-te într-un regiment de tot rahatul, dar aici, în companie, mai
toţi ne ajutăm între noi şi ne descurcăm binişor. Caută camionul 24 şi
prezintă-te la raport în faţa subofiţerului Beier, el e şeful plutonului unu...
Apoi surâse, zâmbetul deschis, sincer, prietenos al unui tânăr ofiţer
neînfumurat, băiat bun, simpatic.
Rămăsesem fără suflare!
Am găsit camionul 24 şi cineva mi-l arătă pe Unteroffizierul Beier, un
bărbat scund, în jur de treizeci şi cinci de ani, bine legat, care juca cărţi
împreună cu alţi trei tipi, aşezaţi în jurul unui butoi. M-am oprit la distanţa
regulamentară de trei paşi, mi-am ciocnit cu putere călcâiele şi am început cu
glas răsunător:
— Herr Unteroffizier, soldatul Sv...
Nu am putut continua. Doi dintre cei patru tipi ţâşniră ca la comandă de
pe găleţile cu gura în jos pe care şezuseră şi încremeniră în poziţie de drepţi,
cu degetele lipite pe cusătura pantalonilor, în timp ce subofiţerul şi al patrulea
individ căzură pe spate, cu picioarele-n sus, iar cărţile de joc zburau în jurul
lor precum frunzele moarte luate de o vijelie de toamnă. O clipă toţi mă priviră
fix. Apoi un Obergefreiter mare şi roşcovan exclamă:
— Sfinte Doamne, măi omule, ne-ai tras o spaimă! De parcă însuşi marele
nostru Adolf s-ar fi strecurat în pielea ta! Măi, proasta satului, ce-ţi veni să-ţi
permiţi să întrerupi ocupaţiile inocente ale unor paşnici cetăţeni ce suntem?
Ia spune!
— Soldat Sven Hassel raportează, Heer Obersegrefreiter. Ordin de la
locotenentul von Barring să mă prezint la şeful plutonului numărul unu,
Unteroffizier Beier...
Beier şi al patrulea se ridicară, cvartetul măsurându-mă cu priviri
îngrozite. Încă un gest din partea mea, exprimau chipurile lor terorizate şi toţi
ar lua-o la fugă urlând. Apoi, dintr-odată, izbucni un râs nebun, colectiv,
homeric.
25
— Auziţi la el! Herr Obergefreiter. Ha, ha, ha! Herr Unteroffizier Beier, ha,
ha, ha!
Obergefreiter-ul roşcovan făcu o plecăciune foarte adâncă în faţa lui Beier
şi continuă:
— Onorabila dumneavoastră Excelenţă! Graţia dumneavoastră dăruită
cu toate virtuţile! Fermecătoarea dumneavoastră măreţie, Herr Unteroffizier
Beier, vă implor bunăvoinţa...
Priveam buimac de la unul la altul, nefiind în stare să înţeleg hazul
situaţiei. După ce se mai potoliră, subofiţerul mă întrebă de unde naiba
veneam şi răspunsul meu îmi aduse pe loc toate simpatiile.
— Las-o baltă, amice! reluă roşcovanul. Batalionul disciplinar din
Hanovra! Acum pricep de ce şi cum! La început am crezut că-ţi baţi joc de noi
când ai pocnit călcâiele în halul ăsta; dar bănuiesc că-i o minune a lui
Dumnezeu că ţi-au mai rămas călcâiele. În fine, acum iată-te acasă!
Cuvintele acestea au marcat intrarea mea în plutonul unu şi peste nici o
jumătate de oră eram în drum spre Friburg, unde urma să fim încadraţi în
unităţi de luptă care vor fi trimise, pentru antrenament suplimentar, prin
toate colţurile Europei cuprinsă de nebunie. În timp ce străbăteam traseul
acesta în zăngănit de arme, am făcut cunoştinţă cu cei patru camarazi ai mei,
împreună cu care aveam să port războiul meu personal.
Willie Beier era cu zece ani mai în vârstă decât noi, din care cauză îi
spuneam „Bătrânul". Era însurat şi tatăl a doi copii. Mai era berlinez şi
tâmplar. Părerile sale politice îi atrăseseră optsprezece luni de lagăr de
concentrare, după care fusese „graţiat" şi trimis într-un batalion disciplinar.
— Şi de aici nu mă mai mişc, încheie el zâmbind, până când într-o bună
zi mă va găuri vreun glonţ.
Bătrânul era tovarăş de nădejde. Veşnic calm şi netulburat. În cei patru
ani înspăimântători pe care i-am petrecut împreună nu l-am văzut o dată
măcar pierzându-şi hăţurile. Era un om din soiul acela ciudat care avea darul
să împrăştie calm în jurul său, calm de care aveam atâta nevoie în clipele
grele. Cu toate că nu ne despărţeau decât zece ani, avea faţă de noi o purtare
aproape părintească şi nu o dată am mulţumit soartei care mă aruncase în
tancul Bătrânului.
Joseph Porta, Obergefreiter, era unul dintre acei incorigibili farsori pe
care nimic din lume nu-l putea atinge. Îi păsa de război precum de izmenele
sale şi sunt ferm convins că nici Dumnezeu, nici diavol nu au cutezat vreodată
să i se aşeze în cale, de teamă de a deveni ridicoli. Toţi ofiţerii companiei se
temeau de el şi îl ocoleau ca pe un ciumat, căci era în stare să-i facă să-şi
piardă prestigiul, uneori pentru totdeauna, doar privindu-i inocent în ochi.
Oricăruia îi tăia calea, nu uita niciodată să-i spună că era un roşu.
Într-adevăr, făcuse un an la Oranienburg pentru activităţi comuniste,
activităţi care, în 1932, se mărginiseră să ajute pe câţiva să pună două-trei
steaguri social-democrate pe turla bisericii Sf. Mihail. Gluma îl costase
cincisprezece luni de puşcărie, dealtfel uitate cu promptitudine, până ce, în
1938, Gestapo-ul îl arestă pe neaşteptate, încercând să-l convingă că ştia
unde se află misterioasa ascunzătoare a marelui şi invizibilului Wollweber,
conducătorul comunist. Brutalizat şi supus înfometării timp de două luni, fu
apoi târât în faţa unui tribunal, judecata bazându-se pe o fotografie mărită
peste poate, reprezentându-l pe Porta şi drapelul său roşu, în drum spre
biserica Sf. Mihail. Sentinţa: doisprezece ani de muncă silnică pentru activităţi
comuniste şi profanare a casei Domnului. Cu puţin înainte de deschiderea
26
ostilităţilor, la fel ca mulţi alţi deţinuţi, fu graţiat aşa cum se obişnuia, adică
vărsat într-un batalion disciplinar. Soldaţii au ceva comun cu banii, n-are
importanţă de unde provin...
Născut şi crescut la Berlin, Porta poseda în cel mai înalt grad humorul
echivoc, gura bogată şi fantasticul tupeu al berlinezului tipic. Era suficient să
deschidă gura şi toată lumea se şi tăvălea de râs, mai ales atunci când imita
inflexiunile tărăgănate şi insolenta aroganţă a valetului unui boiernaş prusac.
Avea şi un talent înnăscut, autentic, de muzician, cânta la fel de bine la
ghitară cât şi la orga bisericii şi căra pretutindeni după el flautul său, din care
scotea minuni, cu ochii săi precum bumbii de la ghete, plini de viclenie, aţintiţi
undeva înaintea lui, cu chica sa roşie fluturând ca o căpiţă de paie în furtună.
Orice interpreta, fie o melopee populară, fie o improvizaţie pe teme clasice,
notele ţâşneau din instrument jucând ca fiinţele vii. În ochii lui Porta o
partitură muzicală era o adevărată chinezărie, dar era de ajuns ca Bătrânul
să-i fluiere melodia ca el s-o preia ca şi cum ar fi cunoscut-o dintotdeauna, ba
ca şi cum el ar fi compos-o.
În sfârşit, mai avea harul povestitorului înnăscut, istorisirea cea mai
aiurită putea dura, la el, şi câteva zile, cu toate că era migălos născocită de la
început până la sfârşit.
Ca orice berlinez ce se respectă, Porta adulmeca de la kilometri orice
sursă de haleală şi găsea şi modul în care putea să şi-o procure, ba uneori,
când avea de ales, chiar şi metoda cea mai indicată. Fără îndoială, evreii
trebuie să fi avut un Porta al lor care i-a ajutat să supravieţuiască în timpul
exodului prin deşert...
Susţinea sus şi tare că are multă trecere la femei, dar privindu-l de
aproape nu se putea să nu te îndoieşti. Lang cât o prăjină şi la fel de slab, gâtul
de barză îi ţâşnea drept în sus din gulerul uniformei şi, când vorbea, mărul lui
Adam te ameţea tresăltând neîncetat. Faţa sa triunghiulară era presărată la
întâmplare cu pete de roşeaţă. Ochii săi porcini, de culoare verde, erau
împodobiţi cu lungi gene albe şi păreau că-l străpung pe interlocutor cu
săgeţile lor viclene. Claia de păr de un roşu aprins se zbârlea necontenit ca un
acoperiş de paie. Cel mai mândru însă era de nasul său, naiba ştie de ce. Când
deschidea gura se vedea un dinte, unul singur pe gingia de sus. Susţinea că
mai avea şi alţii, dar cum era vorba de măsele, nu se vedeau. Dumnezeu ştie
de unde dibăcise o pereche de ghete destul de mari pentru el! Probabil că
purta cel puţin patruzeci şi şapte.
Al treilea din acest cvartet, Pluto, era un munte de muşchi. Avea gradul
de Stabsgefreiter şi în realitate se numea Gustav Eicken. În cazul său nu
politica, ci infracţiuni cinstite de drept comun îl aruncaseră, de trei ori, în
lagărele de concentrare. Docher la Hamburg, după bunul exemplu al
tovarăşilor săi ciordise o groază de mărunţişuri prin antrepozite şi de pe vasele
ce se descărcau. În urma acestor activităţi, se aleseseră toţi cu câte şase luni
de puşcărie.
Pluto nu fusese eliberat decât de patruzeci şi opt de ore când venise
poliţia să-l caute. De data aceasta era vorba de fratele său, care falsificase un
paşaport şi care pentru aceasta îşi pierdu capul. Pluto mai făcu încă nouă luni
de pârnaie, fără a fi interogat vreodată. Apoi, într-o bună zi fu aruncat pe
stradă, după ce fusese snopit în bătaie, tot fără nici o explicaţie.
După trei luni fu din nou arestat. De data asta pentru furt, era vorba de
un întreg camion cu făină. Pluto habar n-avea nimic în legătură cu acest
camion, dar încasă totuşi încă o scărmăneală, apoi fu pus faţă în faţă cu un tip
27
care jură că-i fusese complice în „lovitura cu făina" şi se trezi condamnat,
după o judecată de zece minute, la şase ani muncă silnică. Doi ani îi făcu
într-un lagăr, apoi fu transferat, ca toată lumea, într-un batalion disciplinar şi
sfârşi prin a eşuă, împreună cu noi, în Regimentul 271 disciplinar. Dacă voiai
să-l vezi cuprins de-o furie oarbă, nu aveai decât să pronunţi cuvintele
„camion" şi „făină".
Ultimul din cei patru, Anton Steyer, Obergefreiter, nu era numit niciodată
altfel decât Tom Degeţelul. Măsura abia un metru cincizeci şi era originar din
Köln, unde lucrase în industria parfumurilor. O ceartă mai aprinsă, într-o
berărie, îl dusese drept în lagărul de concentrare, cu doi dintre amicii săi.
Unul căzuse în Polonia, celălalt dezertase, fusese prins, executat.
Trenului nostru îi trebuiseră şase zile să-şi atingă ţinta, respectiv
Friburg, pitoreasca aşezare din sudul Germaniei. Ştiam că nu vom rămâne
aici prea mult timp. Locul unui regiment disciplinar nu este în spate, ci mereu
în primele linii, acolo unde se scriu cele mai însângerate pagini din istoria
popoarelor. Circula zvonul că vom fi expediaţi în Libia, via Italia, în realitate
»ânsă nimeni nu ştia nimic. Prima zi s-a scurs cu formalităţile de clasificare,
predarea foilor de drum şi alte asemenea fleacuri. Ba am avut şi răgazul să
petrecem câteva clipe plăcute la hanul Zum Goldenen Hirsch4 al cărui patron
jovial se numea, evident, Schultze şi, mai puţin evident, se potrivi să fie un
vechi prieten al lui Joseph Porta al nostru.
Vinul era din belşug, fetele nostime, iar dacă glasurile noastre nu sunau
prea melodios, erau în schimb răsunătoare.
Se scursese atâta vreme de când nu mai luasem parte la asemenea
chiolhanuri şi atâtea lucruri hidoase continuau
să mă apese, încât mi-a fost foarte greu să îngrop trecutul sau, mai bine
zis, să-l elimin până peste noapte, fiindcă se ivise prilejul. Dacă am izbutit să
fac aceasta în seara aceea şi apoi în multe alte seri, a fost mulţumită lui Porta,
Bătrânului, lui Pluto şi lui Tom Degeţelul. Şi ei trecuseră prin toate iar acum
erau nişte duri, iar când aveau de pileală, fete ascultătoare şi cântece, puţin le
păsa de trecut şi de viitor.
La început feroviarul se codi. Un bun naţional-socialist nu găsea că ar fi
fost de bună-cuviinţă să facă cumpărături pentru foşti ocnaşi! Dar când Porta îi
strecură la ureche ceva în legătură cu o sticlă de rom, feroviarul uită pentru o
clipă calitatea sa de fiinţă superioară, o întinse până la Gehrltze, burtosul
nostru hangiu şi se întoarse foarte repede cu un pachet voluminos pe care îl
luarăm îndată în primire.
— Eşti membru de partid, nu-i aşa? întrebă Porta (Joseph) cu un amestec
subtil de nevinovăţie şi voioşie.
Feroviarul ne arătă uriaşa insignă a partidului nazist care chipurile îi
împodobea buzunarul uniformei.
— Bineînţeles! Dar de ce întrebi?
Ochii verzi ai lui Porta se făcură şi mai mici.
— Am să-ţi spun, prietene. Dacă eşti membru de partid, vei da ascultare
ordinului Führerului care prevede că bunul colectivului este mai presus decât cel
al individului. Prin urmare vei cuvânta cam în felul următor: „Bravi războinici
4
La Cerbul de aur
28
din al 27-lea Foc şi Pară! Pentru a vă sprijini să combateţi şi mai bine pentru
Führer şi popor, vă dăruiesc, din marea mea generozitate, această sticlă cu rom
pe care Dl. Joseph Porta, Obergefreher prin mila Domnului, în nemărginita sa
bunătate, hotărâse s-o înmâneze umilei mele persoane". Nu-s exact cuvintele pe
care te pregăteai a le rosti? Îţi stăteau pe limbă, aşa-i? Scumpul meu prieten, îţi
mulţumim din inimă şi acestea fiind zise poţi s-o ştergi...
Mâna lui Porta descrise o perfectă morişcă. Apoi îşi scoase chipiul şi zbieră:
— Grüss Gott!5
Îndată ce nefericitul feroviar se îndepărtase, scrâşnind din dinţi,
desfăcurăm pachetul.
Erau cinci sticle cu vin; era o bucată enormă de friptură de porc; erau doi
pui fripţi, era...
CIUDĂŢENII DIN BALCANI
— Dar ar trebui să ne amintim că plecăm la război şi că războiul poate fi
uneori o chestie foarte primejdioasă. După câte se spune unii mai şi mor la
război. Să presupunem că un glonţ rătăcit ne curăţă brusc, pe toţi deodată.
Sau să presupunem...
Glasul lui Porta deveni o şoaptă înfrigurată.
— ...că nimeni n-a fost atins dar glonţul sparge aceste trei sticle care
ne-au mai rămas! Iată ce aş numi grozăviile războiului!
În ciuda acestor perspective teribile am păstrat, totuşi, câte ceva pentru
mai târziu.
Curând trenul se puse în mişcare.
— Gata, pleacă, pleacă!
Singur Dumnezeu ştie poate de ce simţeam nevoia să urlăm, căci
plecarea trenului era un fapt evident, atât pentru noi, care eram instalaţi în
furgonul nostru, cât şi pentru toţi cei care rămâneau. Marile uşi ce lunecau pe
şine erau deschise pe amândouă părţile şi noi atârnam ciorchine, agăţaţi unii
de alţii şi zbierând care mai de care mai tare. Orice ne făcea să izbucnim în
urale răsunătoare: o pisică, o vacă şi cu atât mai mult o femeie!
— Spuneţi-mi şi mie ce naiba aclamaţi aşa? întrebă deodată Bătrânul.
Suntem chiar atât de bucuroşi că mergem la tăiere?
Porta se opri chiar la mijlocul unui „ura" şi începu să gândească profund.
— Ce aclamăm? Ei bine, măi cap de libelulă, nu prea ştiu bine. Urlăm, e
adevărat, dar de ce?
Ne consultă din priviri.
— Eu cred că ştiu, făcu Tom Degeţelul.
— Dă-i drumul, te ascultăm.
— Urlăm ura pentru că nimeni n-a auzit încă de un război care să nu
înceapă cu urale!
Tom Degeţelul ne privi solemn, adăugind inspirat:
— Şi pentru că am pornit la drum să îndeplinim o misiune nobilă.
Suntem pe cale să-l ajutăm pe scumpul nostru Führer, pe marele nostru
Adolf, să se aleagă cu o mare înfrângere, pentru ca porcăria asta de război să
se termine cât mai curând şi ca minunata prăbuşire a acestui regim putred să
devină o glorioasă realitate!
5
Formulă curentă de salut, în cazul acesta cu sensul de "la revedere"
29
Porta îl ridică de jos, îl sărută pe ambii obraji, îl repuse pe picioare, lungi
gâtul său de barză şi scoase un răget de supremă mulţumire pe care desigur
că Führerul îl auzi, dar nu îi putu prinde înţelesul.
Nu sunt cel mai indicat să exprim o părere obiectivă, dar din punctul de
vedere al simplului soldat, faimosul geniu german de organizare mi se pare
mult exagerat, cel puţin în ceea ce priveşte transportul trupelor. Impresia cu
care rămâne soldatul simplu de pe urma planurilor mult lăudate ale
Statului-Major General este că, dacă trebuie transportat dintr-un punct
într-altul, esenţial este a-l transportă în zig-zag. Să muţi un simplu soldat din
A în B, în linie dreaptă şi fără lungi opriri în mijlocul câmpului sau pe liniile
secundare ale unor mărunte gări de triaj, într-un cuvânt, fără nici o risipă de
timp şi de combustibil, ar însemna a revoluţiona arta războiului, realizând
acele frumoase planuri fără nici un fel de necazuri. Debandada războiului şi
titanica risipă de vieţi omeneşti, de hrană, de material şi inteligenţă rău
folosită, sunt subînţelese prin expresii precum „înaintarea conform planului",
pentru a nu mai vorbi de „redresarea frontului" şi „defensivă elastică", care
reprezintă un tragism atât de nemăsurat încât cu greu a putut fi închipuit.
Cred că există totuşi o explicaţie pentru dezordinea de nestăpânit a războiului.
Ea provine, printre altele, din faptul că fără dezordine responsabilităţile ar fi
mult mai uşor de stabilit. Dacă admitem că dezordinea face practic imposibilă
urmărirea răspunderilor, devine plauzibilă explicaţia următoare:
Dacă război = dezordine
şi dezordine = iresponsabilitate
atunci război = iresponsabilitate.
Este o ecuaţie la care vom avea adesea prilejul să revenim.
Am trecut astfel frontiera sârbească, unde am aflat că, până la noi ordine,
eram batalionul 18 din Panzer Division 12 şi că eram trimişi să învăţăm, pe
undeva prin Balcani, cum se mânuieşte un nou tip de tanc, după care vom fi
expediaţi pe front.
Îndată ce află noutăţile, Porta exclamă cu un zâmbet încântat:
— După cum merg lucrurile, asta nu se va întâmpla decât după jdemii de
ani. Fericirea ne este asigurată. Vom fi cu toţii fericiţi ca-n sânul lui Avraam şi
vom deveni repede miliardari. Şi am să vă explic pentru ce. În Balcani afacerile
sunt mai înfloritoare decât oriunde în Europa, şi aceasta pentru că, pe plan
comercial, se practică metoda directă: eu fur de la tine, tu furi de la mine, fără
probleme! Şi ce-i un soldat în primul rând, dacă nu un om de afaceri? Să fim
deci buni soldaţi, să ne amintim cele învăţate şi să le aplicăm cu dobândă.
Când voi părăsi minunaţii Balcani, voi fi în pielea unui tânăr bogat şi bine
garnisit.
De la Zagreb la Bania-Luca şi de la Bania-Luca la Socolevo, apoi brusc un
salt către Bord, la nord, şi spre est, din nou peste frontiera ungară... Aşa
înainta batalionul 18, săvârşind fapte de arme de neuitat, e adevărat, puţin
diferite de cele publicate în fiecare zi în comunicate sau proiectate pe ecranele
cinematografelor, la rubrica de actualităţi, spre bucuria asistenţei captivate de
muzica marţială. Nu (între noi fie spus), batalionul 18 nu a fost niciodată
filmat şi nici măcar amintit în nici un comunicat. Nu era decât unul din acele
batalioane cenuşii, anonime, decimate şi refăcute, decimate şi refăcute,
decimate şi refăcute fără întrerupere, pentru o cauză pe care o uram, chiar
dacă nu aveam darul de a ne exprima sentimentele cu concizia de invidiat a lui
30
Porta, care nu pierdea niciodată prilejul să completeze cu propriile sale
comentarii incredibilele comentarii ale speaker-ilor de la radio.
Prima oară era să-l pierdem pe Porta în orăşelul Melykut, la nord-est de
Pécs. Se căţără din mers în ultima clipă, cu ajutorul camarazilor şi, câteva
minute mai târziu, pe când treceam prin dreptul unor cocioabe din mahalaua
oraşului, văzurăm trei ţigănci caro îşi agitau frenetic mâinile, în semn de adio.
Porta le răspunse, zbierând:
— La revedere, fetelor. Dacă veţi avea un bebeluş şi va fi băiat, să-i
spuneţi Joseph, ca şi tatălui. Dar, pe sfânta fecioară, nu-l faceţi soldat; mai
degrabă peşte, e mai puţin îngrozitor!
Porta se instală apoi într-un colţ, scoase din buzunar o pereche de cărţi
incredibil de jegoase şi ne pofti degrabă la o inevitabilă partidă de
paişpe-douăzeci şi unu. Jucam de patru ceasuri când trenul se opri la orăşelul
de graniţă Mako, puţin mai la sud-est de Szeged.
Mi se spuse că făceam o haltă de zece ore înainte de a pătrunde în
România. Am sărit jos din tren să aruncăm b privire primprejur. Ca de obicei,
Porta porni ca cercetaş şi, ca de obicei, se întoarse după un timp, se apropie de
mine şi de Bătrânul cu aerul său cel mai nevinovat şi ne şopti:
— După mine!
Oraşul — ceva între sat şi aşezare provincială — părea mut în lâncezeala
după-amiezii. Veşmintele ni se lipiseră de piele pe când coboram împreună,
transpirând şi gâfâind, strada principală, pe care ţăranii zdrenţăroşi dormeau
pe pământ în umbra copacilor. Porta sări peste un gard, străbătu o
îngrăditură şi ne trezirăm într-o stradă îngustă mărginită de căsuţe cu
minuscule grădini.
— Nasul îmi spune ceva! anunţă Porta.
O luă la trap... ca mai apoi să trebuiască să treacă la galop, urmărit de o
mulţime de bărbaţi şi femei cuprinşi de furie, în timp ce Bărânul şi cu mine
treceam neobservaţi, în spatele unui gard, cu câte o gâscă sugrumată în fie-
care mână.
Doar răgazul să revenim la tren, să facem să dispară gâştele, şi am pornit
din nou în cercetare.
Porta ne venea de altfel în întâmpinare, sub pază bună, constând
dintr-un locotenent ungur, doi honvezi cu baionete la ţeava puştii, o pereche
din propria noastră poliţie militară şi vreo cincizeci de civili unguri, români,
slovaci şi ţigani, vociferând şi gesticulând.
Porta părea să ia lucrurile cu cel mai mare calm.
— Precum vedeţi, ne declară el, regentul maghiar Horty, cel mai bun
prieten al Führer-ului nostru din ţara aceasta, mi-a dat o gardă de onoare.
Din fericire procesiunea fu întâmpinată de maiorul Hinka când ajunse în
dreptul vagonului statului-major al convoiului. Nu numai că Hinka era tânăr
şi simpatic, dar era protectorul personal al lui Porta. Ascultă liniştit acuzaţiile
expuse de locotentul ungur; apoi, după ce acesta termină, se porni:
— Ce mai e şi cu povestea asta? Furt şi tentativă de omor! Nu te-ai
mulţumit să ne aduci întreaga populaţie pe cap sugrumând gâşte, dracu' să
mă ia dacă nu ai atacat şi soldaţi unguri, fraţii noştri de arme! Ba ai luat în şu-
turi şi un câine de rasă. Ai scos dinţii falşi ai notarului! Ai provocat două
avorturi! Ce-ai de spus în apărarea dumitale, măi gorilă jalnică cu picioarele în
X!
Totul răcnit din adâncul plămânilor, ca mulţimea întărâtată să-şi dea
seama că agresorul o încurcase rău de tot.
31
Pe acelaşi ton, Porta răspunse:
— Herr Major, cretinii ăştia congenitali sunt atât de mincinoşi încât
sufletul meu pios este zdruncinat până în străfunduri. Pe găoacea Sfintei
Elisabeta, jur că mă plimbam paşnic bucurându-mă foarte nevinovat de
vremea cea mai potrivită pentru a admira peisajul. Eram tocmai în mijlocul
unei rugăciuni de mulţumire adusă Domnului de a-mi fi îngăduit să fac parte
dintre aleşii săi, soldaţii marelui şi mult-iubitului nostru Führer şi totodată de
a fi văzut marile suburbii ale scumpei noastre capitale Berlin, când deodată,
cu o bruscheţe cu totul nepotrivită pentru nervii mei delicaţi, am fost smuls
din pioasele mele meditaţii de către o bandă de diavoli turbaţi, ce au răsărit
din tufişurile unde mă aşteptaseră ascunşi. Nu ştiu ce îşi închipuiseră ei
să-mi reproşeze, dar ce puteam face atunci altceva decât să scot un ţipăt de
groază şi să-mi iau picioarele la spinare? Era limpede că îmi voiau pielea. Veţi
observa că unul dintre ei are ceas şi doi fumează pipă. Prin urmare nu voiau
să-mi ceară nici foc şi nici să mă întrebe cât e ora. Apoi, cum luam un viraj
într-o aripă cu viteza maximă permisă în asemenea cazuri, m-am pomenit
nas-in-nas cu unul din războinicii ăştia de operetă cu chipiul lor neghiob cu
pene şi cu diagonala pe piept. Ce puteam face când a încercat să mă oprească,
dacă nu să-i dau un brânci uşor, foarte curtenitor de altfel, aşa cum se
cuvenea. Mi se pare că a căzut, într-adevăr, destul de rău, dar dacă încă nu
s-a sculat aş da bucuros o mână de ajutor să-l transportăm la spital. După
întâlnirea asta un întreg coteţ de orătănii deastea cu pene s-a năpustit pe
mine urlând precum indienii pe picior de război, dacă ar fi să credem, cel
puţin, ce-i scris în cărticica aia minunată Herr Major a citit-o cu siguranţă —
„Ucigaşul de cerbi", da, aşa se cheamă, şi dacă n-aţi citit-o, Herr Major, voi
scrie bunicii să mi-o trimită, ştiu c-o mai are în bibliotecă...
— Destul, Porta! mugi maiorul. Ce ştii despre gâştele alea?
Pe obrazul murdar al lui Porta curgeau lacrimi, spre încântarea noastră.
— Herr Major, spuse văicărindu-se, habar n-am despre ce gâşte vorbesc
oamenii ăştia. Dar dumneavoastră ştiţi de câte ori s-a mai întâmplat să fiu
luat drept altul. Sunt cel mai nenorocit om de pe pământ şi sunt sigur că am
cel puţin două sosii. Bunica spunea mereu...
Muşchii obrazului maiorului Hinka începură să tremure periculos, dar
izbuti să rămână serios şi, întorcându-se către locotenentul ungur, îl asigură
că Porta va fi aspru pedepsit. Pentru jaf în teritoriu aliat.
În seara aceea maiorul Hinka mâncă şi el friptură de gâscă.
Căţărându-ne pe deasupra şi dedesubtul unui număr nesfârşit de
vagoane, am ajuns la unul foarte mare, ce purta sigiliul Wermacht-ului. Sigiliul
precum şi lacătul greu nu opuseră multă rezistenţă şi Bătrânul împinse în lături
uşa pe şine.
— Ce părere aveţi, ia priviţi ce-i înăuntru.
Ceea ce am putut vedea ne făcu aproape să cădem jos. Doamne
Dumnezeule! Mai existau oare asemenea lucruri? Cutii cu ananas, bere, fileuri
de vită, jambon, sparanghel, languste, creveţi, măsline, sardele portugheze,
borcane cu ghimbir, caise şi piersici. Ceai adevărat, cafea adevărată, şocolată,
ţigări şi vinuri fine. Vin alb, vin roşu, coniac, şampanie. Un adevărat magazin de
coloniale pe roţi, ce mai, un poem epic, o feerie orientală.
— Dumnezeule atotputernic! gâfâi Tom Degeţelul. Cui i-e destinat vagonul
32
ăsta?
— Vrei să zici: cui îi era destinat? îl corectă Pluto. Chiar şi un animal ca tine
ar trebui să înţeleagă că însuşi Domnul ne-a condus paşii. Şi dacă Domnul şi-a
dat atâta osteneală, nu-i pentru ca tu să stai pe labele dinapoi şi să pui întrebări
tâmpite!
A doua. zi, când am intrat în marea gară de mărfuri din Bucureşti, unde
trebuia să ne transbordăm, Porta se făcu nevăzut cu o ladă de vin şi nu mult
timp mai târziu apăru în mare grabă o locomotivă care luă vagonul nostru şi îl
rândui pe o linie de garare, la adăpost de priviri prea indiscrete.
Porta îl puse pe un Stabsfeldwebel să întocmească chiar şi un bon ce
confirma că vagonul era proprietate legitimă a batalionului 18.
SPLENDORILE BALCANILOR
Am fost cantonaţi într-o cazarmă românească aproape de râul
Dombrovitza 6 , nu departe de oraş. Într-o sâmbătă seara Porta se duse la
Bucureşti să joace poker cu nişte cunoscuţi de-ai săi români şi duminică
dimineaţa nu se prezentă la apel. Am răspuns „prezent" în locul lui, dar era
limpede că situaţia aceasta nu putea să dureze prea mult.
Pluto bănuia că după ce pierduse tot ce avea chiar şi hainele de pe el,
Porta aştepta acum, în tovărăşia unor fetişcane românce, să venim să-l luăm.
Povestea asta ni se părea greu de înghiţit, căci Porta era un măsluitor genial,
explicaţia cea mai probabilă — şi totodată mai îngrijorătoare — era că-i
curăţase pe toţi ceilalţi şi o păţise la ieşire!
Imediat după „zeama" de la prânz, am pornit-o prin oraş. Să-l cauţi pe
Porta într-un oraş de un milion de locuitori era o încercare disperată, mai ales
că Bucureştiul se întinde pe o suprafaţă considerabilă cu marile sale parcuri,
cu bulevardele sale largi şi cu străzile sale nesfârşite pe care toate casele au
grădina lor proprie.
Dar grija noastră se dovedi de prisos. Pe când străbăteam în lung şi-n lat
unul dintre cele mai frumoase cartiere rezidenţiale ale oraşului, atenţia ne-a
fost atrasă de un alai ciudat şi gălăgios. Atât de ciudat şi de gălăgios încât
lumea se adunase să-l privească trecând.
Patru bărbaţi — doi ostaşi români, un bersaglier italian şi un civil în
ţinută de seară — se împleticeau voioşi sub povara unei mari lectici, cât un
compartiment de tren şi, în timp ce cărau straniul vehicul, zbierau cât îşi ţinea
gura cântecul „intr-o piaţă persană", stimulaţi şi acompaniaţi de un flaut
invizibil.
Din măruntaiele monstrului de aur şi lac roşu se ridică deodată glasul
flautistului:
— Opriţi, sclavilor! Pregătiţi-vă de aterizare! Atenţiune... STAI!
Dispozitivul atinse caldarâmul cu o hărmălaie ce putea fi auzită la mari
depărtări şi blindat voluputos până la urechi, apăru Porta al nostru. Şi el era
în ţinută de seară cu plastron apretat, redingotă, joben şi monoclu. Ne salută
cu un gest pe care romancierii francezi de mâna a doua de la finele secolului
l-ar fi calificat drept indescriptibil şi ni se adresă afectat:
— Dragilor! Fraţilor! Permiteţi-mi să fac prezentările: contele de Porta,
prin graţia Domnului. Şi dacă nu mă înşel, mi se pare că v-am cunoscut...
6
Evident, e vorba de Dâmboviţa
33
Care mai este soarta armatelor germane? Aduceţi-mi lista victoriilor de astăzi!
— Ce naiba-i caraghioslâcul ăsta arab în care te laşi dus? se interesă Tom
Degeţelul. Cinstitele noastre bou-vagoane nu-ţi mai sunt bune?
— Am de gând să fiu transportat pe frontul de est în acest car special
purtat pe braţe, rezervat exclusiv pentru cei mai buni ostaşi ai armatei
germane.
Mi se adresase mie.
— James, vei merge în urma mea şi la nevoie îmi vei da puşca. Te vei mai
asigura de asemenea că cel mai bun trăgător din întrega Germanie ocheşte
cum se cuvine înainte de a-l lăsa să gâdile trăgaciul! Nu putem tolera nici un
glonţ pierdut, ăsta e o chestie de prestigiu...
— Şi uniforma ta?
— Domnilor, acesta e un război de gentlemeni. Deci, mi-am pus uniforma
de gentelmen... Şi pe lângă această lectică şi această redingotă fără cusur am
mai câştigat şi 2 300 lei, precum şi o prea frumoasă cutie muzicală pe care o
veţi putea privi acum în premieră...
Plonjă în adâncul lecticei şi se întoarse cu o splendidă cutie muzicală,
care, în acompaniamentul unui menuet gingaş, făcea să danseze o pereche de
păstori din porţelan. Fără îndoială un obiect de mare valoare, pe care
poimâine avea să-l dăruiască unui vatman.
— Şi, în sfârşit, am mai câştigat şi o amantă... Cu picioare şi tot ce-i
trebuie...
— O ce?
— Ce, o ce? îngână Porta ca un ecou. Nu ştiţi, copiii moi, ce-i aia o
amantă? Este o jucărie de lux pentru conţi şi baroni. Are pulpe, sâni şi fese.
Adică să ai cu ce te jucă. Se găseşte de cumpărat în prăvăliile foarte scumpe,
în care se bea şampanie în timp ce priveşti modelele expuse.Ca să funcţioneze,
trebuie să dai un cec, dar când funcţionează, se agită de sus şi până jos până
când slăbeşte arcul şi trebuie să-l întorci din nou, cu un alt cec. Dacă cecurile
nu-ţi lipsesc, funcţionează întruna.
Porta aruncă o sticlă de vin celor patru hamali ai săi urilnd:
— Luaţi carburant, sclavilor! Beţi şi fiţi fericiţi!
Ne întinse şi nouă câteva sticle cu şnaps, încheind cu un gest larg:
— Să cântăm acum oda bunilor zei păgâni!
Duse flautul, la gură şi reîncepu să cânte pe fondul zbieretelor corului
hamalilor:
A sosit vremea să golim cupa plină,
A sosit vremea să batem pământul cu dansul picioarelor noastre
dezlănţuite!
A sosit vremea să înăbuşim neamul zeilor...
Strigai, la Porta:
— Hei! de unde l-ai mai scos şi pe Horaţiu?
Îmi răspunse cu nevinovăţie că el însuşi compusese versurile acestea.
— Nu mai spune! i-o întoarse Bătrânul. Nu te credeam atât de bătrân!
Romanii — şi nu românii! — cântau asta acum două mii de ani!
Sclavii lui Porta ne-au descris cu lux de amănunte cele întâmplate în
noaptea trecută... Porta jucase poker cu un tânăr baron, amândoi măsluind
cărţile cu o asemenea grosolănie încât până şi un prunc şi-ar fi dat seama.
Bineînţeles că Porta câştigase totul, până şi ţoalele baronului. Apoi
34
sărbătoriseră cu toţii împreună iar cei patru cheflii îl duceau acum pe Porta la
tânăra doamnă pe care nefericitul baron o jucase şi o pierduse.
Procesiunea o luă din nou din loc împleticindu-se, iar noi, clătinând din cap şi
strângând bine preţioasele noastre sticle cu rachiu, am privit-o plecând.
După-amiază târziu cei patru robi l-au depus pe Porta, lectica, flautul şi
tot restul în faţa zidurilor cazărmii. Noi eram cu ochii-n patru şi, de îndată ce
a fost în siguranţă la infirmerie, am cumpărat complicitatea unui medic tânăr
care l-a luat sub aripa lui ocrotitoare pentru un somn reparator de două zile,
cât a avut nevoie ca să-şi revină după boroboaţa lui. Tot restul războiului a
târât după el smokingul, împăturit cu grijă la fundul raniţei. Din când în când
îl îmbrăca, de fiecare dată când considera că e cazul să sărbătorească ceva, şi
am să revăd mereu în amintire silueta lui deşelată împopoţonată cu frac şi
plastron alb în tranşeele frontului de răsărit.
Poate că lectica este şi acum în acelaşi loc, lângă zidul cazărmii din
Bucureşti, monument paşnic al unei întâmplări obscure dar glorioase din
război? Dacă-i aşa, cred că românii se uită la ea mai puţin încruntaţi decât la
ruinele pe care le-au lăsat în urma lor armatele „aliate" ale Germaniei mari.
Dacă ar fi existat mai mulţi Porta şi mult mai puţini căpitani ca Meier, nu
încape îndoială că am fi cucerit toate ţările şi i-am fi înfrânt pe toţi duşmanii
noştri făcând din ei nişte prieteni, nişte fraţi. I-am fi înfrânt nu pe câmpul
grozăviilor, ci în mari întreceri într-ale băuturii, care au măcar avantajul că
oferâ satisfacţii oricui participă la ele... Şi, pe deasupra, oare nu te vindeci mai
repede de o mahmureală decât dacă ţi-e smuls un picior de explozia unui
obuz?
De când ne despărţiseră la Friburg schimbasem multe scrisori afectuoase,
dar în toate scrisorile de la Ursula desluşeam o urmă de descurajare ce mă
făcea să-mi pierd minţile aruncându-mă în chinurile unor gânduri fără răspuns,
cuprins totodată de dorinţa de a-i arăta că se înşeală, că mă iubea şi ea, dar nu
voia s-o recunoască...
Răspunsul ei la telegrama mea mi-a parvenit în aceeaşi seară:
ÎNTÂLNIREA VIENA. STOP. AŞTEAPTĂ-MĂ BUFET CLASA INTÂI. STOP.
URSULA
URSULA
Ursula nu a venit la întâlnire. Probabil că trenul ei avea întârziere.
Trebuia să sosească dintr-o clipă într-alta. De la masa pe care o alesesem
puteam supraveghea uşa. Un şuvoi necontenit de oameni care intrau şi
ieşeau, uneori pătrundea deodată în sală atât de multă lume încât nu-i
puteam cuprinde pe toţi dintr-o privire şi atunci săream în picioare, pradă
furiei.
Trecu mai mult de o oră.
Am scos din buzunar scrisorile ei şi le-am recitit, pentru a mia oară,
cuvânt cu cuvânt, la fiecare rând ri-dicând privirea către uşă. Şi deodată m-a
cuprins panica: nu cumva întârziasem să mă uit? Poate că între timp ea
intrase, iar eu tocmai citeam o scrisoare...Poate nu mă zărise? Poate plecase?
Poate că acum se afla din nou în trenul de München?
35
La capătul a două ore am părăsit bufetul şi m-am interesat dacă trenul de
la München avea întârziere. Mi s-a răspuns că sosise cu un ceas înaintea celui
cu care venisem eu. Omul era politicos, prietenos, dar câtuşi de puţin afectat
de problemele mele. De aceea nici nu i-am spus nimic, dar desigur că se putea
citi pe chipul meu.
Dezumflat, nehotărât, am pornit-o la întâmplare. Ce dracu venisem să
caut la Viena? Am revenit la masa mea din bufetul gării şi am rămas acolo,
buimac, cu ochii în gol, încercând să gândesc, cu jale în suflet, scornind
diferite teorii, născocind mii de planuri ingenioase, presupunând mii de
întâmplări care ar fi putut explica absenţa ei şi urând lumea întreagă, în timp
ce în jurul meu, în sală, glasurile zumzăiau, vesela clămpănea, cele două case
de înregistrat sforăiau deschizându-se şi închizându-se la loc Toţi erau
ocupaţi fie să servească, fie să mănânce, să pălăvrăgească sau să râdă,
într-un cuvânt, să trăiască. Eram singurul pe care nimeni nu-l cunoştea, de
care nimeni nu se ocupa şi care, nefiind în stare nici să trăiască, rămăsese pur
şi simplu aşezat, din ce în ce mai rătăcit, pe când viaţa sa lăuntrică lua forme
din ce în ce mai fanteziste. Nu cred să fie cineva mai anormal decât cel care,
stând liniştit la o masă dintr-un restaurant, îşi aşteaptă zadarnic iubita.
Termenul întâlnirii era depăşit acum cu mai mult de trei ore; era limpede că
nu va mai veni. Nebunia mea luase forme deosebit de dureroase, care poate ar
fi rămas de nelecuit, dacă nu ar fi venit. Dar ea veni, dulce şi graţioasă şi
veselă ca o flacără.
Degetele mele striveau ţigara dintre ele iar ţigara îmi ardea mâna, însă
mintea mea nu era în stare acum să înregistreze durerea: totul se concentră în
ochii care priveau şi priveau... Priveau taiorul gri şi pantofii cu toc jos şi
valijoara ce purta iniţialele U.S. şi mâna care o ţinea, o mână parcă anume
făcută să cuprindă ceafa unui bărbat.
— Am greşit trenul. Sunt de neiertat...
În ciuda protestelor ei i-am sărutat mâna şi am aşezat-o lângă mine, pe
bancheta de la perete.
— Draga mea...
— Băiatule, în primul rând trebuie s-o hrăneşti pe draga ta dacă nu vrei
să moară de foame... Nu, nu, fii cuminte şi comandă-ne ceva bun şi o sticlă cu
vin. Abia după aceea îţi voi spune ce vom face.
Am comandat pilaf cu sos de ardei şi am ales un număr de pe lista de
vinuri. Încă mai eram cumplit de zdruncinat, dar îmi mai rămăsese totuşi
destulă prezenţă de spirit să nu spun nimic în primul sfert de ceas, în afară de
„draga mea". Era mărturisirea cinstită că în căpăţâna mea ceva şchiopăta, o
mărturisire care nu putea să-i displacă...
Mai aveam o oră până să plecăm spre Hochfilzen.
— Când mi-ai telegrafiat că ai cinci zile permisie, m-am gândit imediat că
acolo trebuie să mergem. Şi ţie îţi place muntele, nu-i aşa?
— Draga mea...
— Eşti imposibil! Trebuie să mai bei. Pentru a reveni la normal. N-am de
gând să călătoresc cu un sărac cu duhul. Nu pentru că eu aş fi perfect
normală! Doamne, în ce încurcătură m-am băgat?
Am golit paharul şi le-am umplut din nou pe al ei şi pe al meu.Nu m-am atins
de mâncare, în timp ce ea îşi devora porţia de pui şi sosul de ardei şi pâinea şi
orezul turuind cu o însufleţire reconfortantă. Eram niţeluş dezamăgit că nu
părea să-i pese de lipsa mea de apetit, un subiect care de obicei o preocupa
mult. Îmi spunea mereu că sunt slab ca o aşchie şi că trebuie să mănânc mai
36
mult. Astăzi însă părea că nu se gândeşte la asemenea lucruri. În ea se
petrecuse o schimbare şi, în unele momente, aveam impresia că era la fel de
nervoasă ca şi mine şi ne căutam orbeşte unul pe celălalt, ca doi străini, şi
tocmai de aceea desfăşura această activitate... devorantă!
— Te-ai încurcat într-o poveste cu luna de miere, i-am spus, răspunzând
la întrebarea ei. Luna noastră de miere.
Izbucni în râs şi apoi, deodată, după o îndelungă nemişcare îngândurată,
mi-a luat mâna apăsând-o pe obrazul ei.
— Nu ştiu, spuse, nu ştiu... Dar pentru că nu ai decât cinci zile şi pentru
o mulţime de alte motive... vei avea ceea ce îţi doreşti, tot ce-ţi doreşti. Eşti
mulţumit?
Răspunsul m-a zguduit şi am şoptit cu oarecare incoerenţă:
— Ceea ce vreau nu-i ceea ce doresc, este ceea ce doreşti şi tu. Nu a venit
timpul să luăm acel tren faimos?
Pe peron mi-a luat din nou mâna şi s-a oprit privindu-mă.
— Du-te înapoi şi cumpără o sticlă de coniac.
Când căpitanul de stat-major a dat cu ochii de noi în compartiment, o
femeie frumoasă şi elegantă, o sticlă de coniac şi un ostaş amărât dintr-un
regiment disciplinar, s-a răsucit pe călcâie, ca nu după mult timp să apară doi
poliţişti militari. În timp ce le-am prezentat actele şi suplimentul de clasa a
doua, o tăcere grea s-a lăsat peste noi. Ursula le înfruntă privirile curioase cu
o furie de gheaţă, ostentativă. Dar din fericire se abţinu să spună ceva.
Căpitanul coborî la Linz, fără ca privirile Ursulei să-l fi părăsit măcar o clipă.
N-aş fi vrut să fiu în pielea lui. Perechea de civili coborî la Setztal lăsându-ne
singuri în compartiment. Spre marea mea surpriză, Ursula a fost cea care a
luat iniţiativa sărutându-mă. O sărutare lungă. Înfrigurată, disperată, care o
lăsă fără suflu.
— Tot ce-ţi doreşti, gâfâi, cu faţa, spre fereastră. Există şi limite la ce au
dreptul să facă...
Privirea îi mai era învăpăiată de mânie când se întoarse spre mine.
— Vei avea tot ce-ţi doreşti. Chiar acum, dacă vrei...
Era nemaipomenit să poţi râde. Să râzi în voie.
— Puţin să-ţi pese de ei! Pentru noi parcă nici n-ar exista. Sunt josnici şi
de dispreţuit. Câteodată te împiedici de ei, vrând-nevrând, nu poţi evita mereu
să calci în murdărie. Dar după aceea te ştergi pe tălpi şi mergi mai departe.
Am deschis sticla de coniac.
— Să bem în cinstea picioarelor bine şterse...
Prin ferestre munţii se înşiruiau în amurg împreună cu ploaia, cu stâlpii
de telegraf. Apoi veni întunericul să ne ţină tovărăşie. Când ne-am trezit era
trei dimineaţa, la douăsprezece şi un sfert ar fi trebuit să coborâm la
Hochfilzen.
— Innsbruck, Innsbruck, gâjâia difuzorul care ne trezise.
Ne-am aruncat din tren, chiori de somn. În timp ce eu telefonam la toate
hotelurile din oraş, Ursula intră la toalete să-şi aranjeze puţin ţinuta.
Am regăsit-o la orologiu, aşa cum convenisem.
— Ai găsit o cameră? se informă.
— Da. Hotel Jägerhof.
— Mi s-a făcut frig. N-a fost uşor, nu-i aşa?
Sunasem la douăzeci şi trei de hoteluri, dar i-am spus că fusese foarte
uşor, că nu putuseră rezista frumosului meu glas de bariton. Sala paşilor
pierduţi era pustie şi cufundată în umbră. Pe undeva cineva târa o găleată şi,
37
nu departe de noi, un măturător împrăştia sârguincios rumeguş pe lespezile
viu colorate.
— Luna de miere la Innsbruck, exclamă Ursula. Îţi pare rău?
— Nu. Şi pe-aici sunt munţi! Dă-mi valiza...
Piaţa din faţa gării era şi ea pustie. Plouase şi aerul era îngheţat. Unde
naiba putea fi Hotel Jägerhof?
I-am şoptit:
— Aşteaptă-mă un minut.
Am intrat din nou în holul gării. Nu se mai vedea suflet de om, dar lângă
chioşcul cu ziare era o cabină telefonică. Cu puţin noroc poate voi putea obţine
un taxi...
— Hei, tu de colo!
Am luat mâna de pe uşa cabinei, care se închise în spatele meu cu un soi
de oftat.
— Urmează-mă imediat!
Biroul poliţiei militare era inundat de o lumină crudă. Am simţit cum îmi
curge sudoarea la rădăcina părului. Luminile astea erau prea albe. Chiar şi
astăzi o lumină prea albă încă mai are darul să mă facă să transpir.
Subofiţerul de serviciu consultă din priviri pe cei doi care mă aduseseră.
Apoi îmi scrută curios chipul.
— Ei bine?
— L-am găsit dând târcoale prin gară.
Subofiţerul se întoarse spre mine.
— Ce dracu' cauţi aici în toiul nopţii?
Luasem poziţia de drepţi.
— Tocmai chemam un taxi. Soţia mea şi cu mine am venit aici de la
Viena, cu expresul de noapte, să petrecem împreună permisia. Poftim actele
mele.
Le examină.
— Un puşcăriaş în permisie! Pare ciudat la prima vedere.
M-am silit să-i înfrunt privirea. O muscă bâzâia, bâzâia... Zbura încoace
şi încolo prin încăpere.
— Unde ţi-e nevasta?
— Mă aşteaptă afară, lângă intrarea principală.
Făcu un semn către zbiri.
— Mergeţi şi-o căutaţi.
Le auzeam bocancii răsunând în sala paşilor pierduţi, odată cu zborul
zănatec al muştei aceleia tâmpite... Subofiţerul se mişcă în scaunul său. O
uşă se crăpă şi apăru un chip somnoros.
— Cât e ceasul?
— Trei şi jumătate.
Chipul dispăru.
— Ai bilet de tren?
Am tresărit. Nu puteam spune că îl pierdusem. Voia să ştie dacă aveam
bilet de întoarcere la Viena. Voia să vadă şi biletul Ursulei. Nu era chip de
scăpare.
— Biletul ăsta e numai până la Hochfilzen. Care-i explicaţia?
— Am adormit. Şi ne-am trezit la Innsbruck.
— Vrei să spui că ai făcut tot drumul ăsta fără să plăteşti?
— Da. Abia am avut timp să coborâm aici. Dar suntem gata să plătim
diferenţa...
38
Nu răspunse. Sună telefonul. Ridică receptorul.
— Poliţia gării... Cine? o clipă...
Urmări cu arătătorul o listă de pe perete, de lângă el.
— Nu, n-am numele ăsta... Cu siguranţă e o greşeală. Da, harababura
obişnuită, mereu câte o încurcătură pe ici, pe colo... Am să arunc o privire, dar
va fi degeaba...
Ursula pătrunse în birou şi mă privi evident înfricoşată. Am aşteptat.
Musca bâzâia întruna. Batalion disciplinar. Batalion disciplinar. Puşcăriaş.
Subofiţerul, râse în receptor şi-l aşeză cu grijă la loc. Examină actele. Ursulei,
şi bineînţeles că a trebuit să recunoaştem că nu eram căsătoriţi.
— Încă nu, admise Ursula. Încă nu, dar mâine...
Brusc, îşi recăpătă sângele rece.
— Ascultaţi, toate astea nu sunt decât urmarea unei greşeli nefericite...
Dacă nu am fi adormit, am fi coborât la Hochfilzen şi nimic nu s-ar fi
întâmplat. Ştiţi şi dumncavoastră cât de greu este unui soldat dintr-un...
dintr-un batalion disciplinar să obţină o permisie. Soţul meu are o permisie.
Nu a făcut nimic nepermis... Înţelegeţi, de-atâta timp nu ne văzusem... Arăta
sticla de coniac.
— Eu l-am pus să cumpere sticla aceasta, doream să se simtă bine... Am
băut puţin şi tot eu l-am încurajat să...
— Să ce?
Era minunată. Roşind puternic, cu privirea scânteietoare, lovea drept în
inima bărbatului, în felul direct, lipsit de menajamente al femeilor.
— Ei bine... Eram singuri în compartiment. Şi nu-l văzusem de o veşnicie.
N-a făcut nimic rău, s-a purtat ca un bun soldat, asta-i tot!
Ultima remarcă a fost genială. Subofiţerul ne-a dat actele înapoi.
— Puteţi pleca...
Se mai întoarse o dată spre mine:
— S-o ţii mereu aşa, să fii un bun soldat!
Uşa s-a închis în urma noastră curmând concertul de râsete deşucheate.
— S-o ştergem, şopti Ursula târându-mă după ea, aproape în fugă. S-o
ştergem, mi-e frică...
Din nou în piaţa pustie, udă de ploaie şi am văzut că era palidă şi fruntea
ei netedă, dedesubtul părului, negru, se acoperise cu picături care nu erau de
la burniţă:
— Ţine-mă strâns, cred că voi leşina.
Am lăsat repede valiza jos pentru a o susţine, ajutând-o să se aşeze pe o
treaptă.
— Apleacă-ţi capul Intre genunchi. Aşa, acum nu te mai mişca, îţi trece
imediat...
— Mă simt mai bine acum, spuse puţin mai târziu. Nu eşti prea supărat
pe mine?
— Să fiu supărat!
— Slăbiciunea asta... Nu-ţi sunt de prea mare folos...
— Cum poţi spune aşa ceva! Dacă n-ai fi salvat situaţia, dumnezeu ştie ce
ne mai aştepta. Ar fi căutat tot felul de confirmări şi trebuie să-ţi spun că o
convorbire telefonică cu Bucureştiul nu se obţine într-un sfert de oră. Oricum
aş fi fost obligat să petrec restul nopţii cu ticăloşii ăia! Ai fost minunată şi
foarte curajoasă... Dar acum cred că te simţi sfârşită. Vrei să mă duc sa caut
un taxi?
— Nu, nu. Vin cu tine. Nu ne mai despărţim pentru nimic în lume. Să mai
39
stăm câteva minute, apoi vom merge împreună să căutăm o maşină.
Am strâns-o la piept. Un fior o scutură.
— Să mergem, mi-e frig.
În cele din urmă am găsit o trăsură care ne-a dus la hotel. Jägerhof era
un hotel alb, mare, adormit în spatele uşilor cu geamuri, la capătul unui drum
pavat care încetinise mersul calului. Bătrânul portar şterse numele Ursulei pe
care îl înscrisesem în registru spunându-mi prieteneşte că nu e nevoie să trec
numele de fată al soţiei mele.
— Domnul şi doamna, conchise el zâmbind. Este de ajuns.
Eram roşu ca sfecla. Băiatul de la ascensor ne-a zâmbit şi el în timp ce
priveam drept înaintea mea... Pe când camerista scotea cuverturile, Ursula
ieşi pe balcon. Tuşind încurcat, am trecut în camera de baie. Camerista se
retrase apoi şi noi am rămas privindu-ne în ochi.
— Ei bine, iată-ne aici! O ţigară? Mâna îi tremura, mai-mai să frângă,
chibritul. Jena noastră era cumplită. Aerul uscat al acestei camere străine,
unde totul era atât de curat, dar atât de impersonal. Surescitarea, emoţia,
oboseala. O slăbiciune emoţională? Mă simţeam la fel de greoi, de slăbit, ca
după o săptămână de manevre. Ursula se ţinea foarte drept în faţa mea, cu
umerii căzuţi, cu ochii ei de culoarea alunei şi nu cunoşteam alţi ochi ce
puteau exprima atâta tristeţe, atâta oboseală ca ochii de culoarea alunei. Al
cui era rândul să facă primul pas? Aveam oare dorinţa şi puterea de a-l face,
nu aveam să stricăm totul pentru totdeauna cu amărăciunea unei amintiri
penibile? Ce-ar fi trebuit, ce aşteptam unul de la celălalt?
— Termin ţigara pe balcon în timp ce tu te cul... te dezbraci...
Era îngrozitor. Nu îndrăznisem sa spun nici „în timp ce te culci".
Există oare ceva mai monstruos de paşnic decât noaptea? Munţii, în
întuneric, apăsau cu întreaga lor masă în aşteptarea zilei care îi va face să
apară aşa cum sunt în realitate. Munţi înalţi, munţi negri, mâine vom şti cum
sunteţi. Mâine vom fi dormit, mâine vom lua micul dejun împreună cu voi şi
vom vorbi despre ascensiuni. În noaptea asta totul este prea întunecat, nu ne
puteţi bucura privirile cu nimic.
— Poţi veni, dragul meu...
În baie, unul dintre cele două pahare era pe jumătate plin cu coniac.
Celălalt era gol, dar mi-am dat seama că şi în el fusese coniac. L-am luat pe cel
cu băutură.
Dacă îi spun că suntem prea obosiţi, va crede că este numai din grijă faţă
de ea, va fi de acord şi vom rămâne unul lângă celălalt, amândoi aşteptând ca
celălalt să cedeze primul somnului. Şi poate va fi puţin decepţionată, în ciuda
oboselii? Dar dacă i-aş spune...
Nu-i deloc uşor să rezolvi asemenea probleme. Taurii şi armăsarii umani
din romanele americane, eroii emotivi ai lui Hemingway, campionii sexuali cu
inima de piatră... În clipa aceasta hotărâtoare îi invidiam. Dar nu, doar
moartea e hotăritoare, Atât timp cât mai există viaţă...
— Beau în cinstea picioarelor bine şterse, am spus golind paharul.
— Dragul meu, murmură ea cu glas copilăros.
I-am aşezat capul în scobitura umărului meu şi am acoperit-o cu pătura.
— Mâine vom face fapte de arme ca în Hemingway... Muntele mi-a şoptit
să-ţi spun că mâine ne va arăta şi el de ce e în stare. Dar în seara asta, pe
cinstea mea, vreau să dorm...
Râse uşor.
— Dragul meu...
40
Îşi puse apoi capul pe pernă. Îşi strecură braţul sub al meu şi, în clipa
următoare, toate se mistuiră. Câteva ore de somn bine alcoolizat, somn greu
de brute primitive şi ne-am trezit amândoi deodată, în exact aceeaşi poziţie...
Şi atunci muntele ne arătă de ce era în stare. Şi am urcat muntele şi ne-am
odihnit pe munte...
Nimic nu trebuie forţat, în asemenea cazuri cel mai bine este să dormi...
„Te iubesc. Te iubesc din tot sufletul..." Lacrimi mari, lunecoase străluceau
pe genele ei lungi, urmând încet rotunjimile obrajilor. Ţinea cu încăpăţânare
ochii închişi...
ULTIMELE ZILE
Soarele dimineţii ne scăldă în lumină pe când stăm la masă luând micul
dejun: un mic dejun pantagruelic, pe care ni-l adusese băiatul de serviciu.
Ursula îmi întinse zâmbind încă o felie de pâine cu unt.
— Hai, hai, trebuie să mănânci!
— Dar nu pot să mănânc atâta! Prea sunt obişnuit să sar peste mese, de
aceea...
— Trebuie să te dezbari de obiceiurile astea proaste. Nu mănânci mai
nimic! Pentru numele lui Dumnezeu, Sven, nu eşti decât piele şi os!
M-am privit fără voie şi am fost silit să recunosc că avea dreptate. Braţele
mele erau atât de slabe încât le puteam cuprinde cu mâna. Doamne, ce putuse
găsi la un sfrijit ca mine? O femeie sănătoasă şi voinică, cu pieptul tare,
şolduri rotunde, toată numai rotunjimi armonioase, pe lângă unul ca mine,
colţuros şi lipsit de graţie... Făcută să fie înconjurată de o familie bronzată, cu
prunci bucălaţi, băieţi blonzi şi fete guralive, cerând întruna alte tartine. Şi un
tip înalt şi zdravăn, care vine seara acasă. Un zdrahon de bărbat ca un urs. Nu
ca mine.
— Hai, mai bine mănâncă decât să-ţi plângi singur de milă. Eşti destul de
bine şi aşa. Şi după micul dejun nădăjduiesc o groază de lucruri. Înainte de
toate însă trebuie să mănânci. Măcar încă două ouă. După aceea mă voi
supune rafinamentelor tale orientale...
— Stai aşa, e un lucru pe care nu-l putem face!
Am tot plimbat îmbucătura de pâine în gură, până să reuşesc s-o înghit.
— Da? Şi mă rog, ce nu putem face?
— Să ne ghiftuim fără griji aşteptând ce o să urmeze.
— Şi cine-ţi spune că trebuie să aşteptăm urmarea? Asta vine de la sine.
Până una-alta, mănâncă. Hai, bea paharul ăsta cu lapte, sigur că ţi-e sete. Nu
te ridici de la masă până nu capeţi burtă, chiar de-ar fi să te îndop ca pe-o
gâscă. Nu uita că sunt doctoriţă şi prin urmare calificată să dau un diagnostic.
Suferi de lipsă de vitamine şi de multe altele... chiar dacă te pricepi la fineţuri
orientale!
— Asta da, sunt un mare cunoscător.
— Şi te pot întreba, unde ai învăţat toate acestea?
— După ce am primit telegrama ta m-am antrenat cu nouă mii de cadâne
şi cu un toboşar turc, adus anume de la Constanţa.
41
Am mâncat şi am băut tot ce mi-a pus în faţa. Am trecut apoi la
subtilităţile orientale şi asta, trebuie s-o spun, spre reciproca noastră
mulţumire. E absurd să susţii că bărbaţii nu caută decât asta. Bărbaţii doresc
ceea ce doresc şi femeile. Ei caută cunoaşterea, care este izvorul şi hrana
oricărei culturi.
Am urcat după aceea până sus, la mica mânăstire cocoţată pe coasta
muntelui, şi am vizitat-o conduşi de un preot cu părul alb. Iar muntele nu
ne-a ascuns nici una dintre comorile sale. Am întâlnit turme de capre şi de
vaci de toate culorile, păzite de un cioban pitoresc, cu barba până la brâu şi
încălţat cu ghete mari de munte. Ceva mai departe ne-am aşezat pe un
povârniş să privim un sătuc cu ulicioare întortocheate şi case vopsite în culori
vii, ca nişte jucării pentru copii. Talăngile de la gâtul vitelor însoţeau vesel
cântecul câtorva fetişcane, în timp ce de undeva, de sus, cobora sprinten
răspunsul: „Holari! Holario!". Pe cer se rotea până şi un vultur. Un vultur
adevărat, o fiinţă vie şi nu vulturul heraldic care ţine Europa în ghearele sale
însângerate.
Un peisaj atât de idilic poate deveni foarte" repede de nesuportat. Totul
este prea frumos, prea luminos; prea calme culmile înzăpezite; prea
nepotrivite cu un suflet zbuciumat. În asemenea clipe trebuia să ne reluăm
drumul sau să dormim în căldura înmiresmată, în bâzâitul miilor de gâze.
Idila la munte. Mere gustoase stropite cu vin de Rhin servit în pahare
metalice de culoarea chihlimbarului. Mâna mea pe piciorul Ursulei, care se
fereşte şi dintr-odată senzaţia aceea de prăpastie gata să mă înghită: doar
două zile încă, doar două...
— Gândeşte-te că mai avem încă două zile.Îţi dai seama, încă două zile?
Ceea ce nu o împiedică să plângă şi să se simtă la fel de nefericită ca
mine. Hangiul strigă după noi Grüss Gott şi ne urmări grav cu privirea pe când
coboram poteca abruptă. După câteva minute Ursula se uită înapoi. Era tot
acolo privindu-ne cu gravitate şi ridică mâna într-un ultim salut.
— Ce om cumsecade, exclamă ea.
— Da.
Îşi lăsă mâna pe umărul meu.
— Nu prea ai aerul că ai putea înţelege ce iad mi-ar deveni viaţa dacă
m-aş îndrăgosti de tine!
— Îndrăgostită de mine? Dar credeam că eşti...
— Şi eu care îţi rept de-o veşnicie contrariul! Mă laşi fără grai... Oricum,
nu puteam să nu răspund când m-ai chemat. Nu eşti dintre cei pe care femeile
îi întâlnesc în mod obişnuit. Cel puţin una ca mine. Poate şi pentru că nu sunt
deosebit de...
— Oh! ba da, eşti! Eşti chiar foarte!
Îi cuprinsesem sânul cu mâna. Mi-a luat braţul şi mi l-a pus din nou pe
umăr.
— Să nu mai vorbim de asta, vrei? Şi aşa totul este atât de încurcat. Eu
însă... nu ştiu cum să spun...
— Ba eu ştiu. Vrei să zici că eşti îndrăgostită de mine. Să nu folosim vorbe
mari, Ursula. Greşeala asta am făcut-o şi eu, m-ai ţinut însă atâta vreme la
distanţă şi deodată... De aceea e atât de greu să te exprimi limpede.
— Şi eşti atât de slab şi atât de zdruncinat. Ştii că strigi în somn?
— Adevărat? Dar în afară de asta totul e în regulă!
— Poate. Mă gândesc însă la viaţa mea care va fi un infern, brusc îşi
pierdu stăpânirea şi se aruncă la pieptul meu hohotind.
42
— Nu vreau să mă părăseşti! Nu vreau să mi te ia din nou, pricepi?
— Nu, desigur. Da, da...
Era tot ce puteam spune. Am bătut-o uşurel pe umeri repetând „Nu, nu,
da, da" la întâmplare, tot nu pricepeam mare lucru.
În seara aceea îmbrăcă o rochie neagră, foarte strânsă pe corp, având
drept singură podoabă un colier de perle negre şi verzi. Ştiam că uniforma mea
de tanchist îmi va da un soi de eleganţă macabră, subliniată şi mai mult de
absenţa oricărei decoraţii. Am observat cu oarecare mândrie că lumea ne
privea pe când ne îndreptam spre masa noastră.
În timpul cinei trecu foarte aproape de masa noastră un locotenent, care
lăsă să cadă, chiar în faţa mea, o hârtie îndoită. Curios, am desfăcut-o şi am
citit-o: „Dacă eşti aici fără să ai o permisie în regulă, şterge-o repede. Poliţia
militară e prin zonă. Dacă ai nevoie de ajutor, mă găseşti în hol".
De comun acord cu Ursula am hotărât să merg să-i mulţumesc şi să-i
spun că actele mele sunt în regulă. L-am zărit imediat, fumând într-un colţ al
holului. M-am prezentat fără multe fasoane şi mulţumindu-i, l-am întrebat:
— Sunt indiscret dacă întreb care este motivul bunăvoinţei
dumneavoastră?
— Deloc. Fratele meu este şi el într-o unitate de tancuri. Hugo Stege.
— Hugo! Dar e unul dintre cei mai apropriaţi camarazi ai mei!
— Nu mai spune! O asemenea întâlnire trebuie sărbătorită. Îmi dai voie
să vă invit pe amândoi în seara aceasta? Cunosc un loc plăcut unde am putea
merge după cina.
Am revenit la Ursula împreună. Făcea parte din trupele de geniu şi se
numea Paul Stege. Când ne-am despărţit, după o noapte plină, ne-a dat un
număr de telefon la care îl putea suna în caz de nevoie.
După ce ne-am văzut din nou în camera noastră am mai fumat o ţigară în
linişte. Se apropiau zorile. Am ridicat jaluzelele şi am deschis aparatul de
radio. De obicei la ora aceasta se transmite muzică bună, un aşa-zis „program
pentru front". O orchestră simfonică, probabil cea a Filarmonicii din Berlin,
tocmai ataca ultimele măsuri din Preludiile lui Liszt. Hitler şi Goebels murdări-
seră până şi emoţionanta partitură romantică folosind-o drept propagandă
pentru porcăria lor de război. UFA7 o alesese drept fond sonor pentru jurnalele
de actualitate cu raidurile Luftwaffei. Acea Luftwaffe care ne deschidea calea
nouă, trupelor de blindate, aceeaşi care a ras ghetoul din Varşovia în trei zile şi
trei nopţi de groază. După ce totul s-a liniştit şi fumul s-a împrăştiat, nimic de
pe această mare suprafaţă nu mai depăşea înălţimea de un metru şi jumătate.
Din mai multe sute de mii de evrei doar o mână de oameni a mai ieşit în viaţă,
între cordoanele de SS-işti care se prăpădeau de râs. O mână de evrei şi câteva
milioane de şobolani.
— În ritmul Preludiilor lui Liszt.
— Ce-ar fi să-l închizi, mă calcă pe nervi bucata asta.
Am închis aparatul şi m-am dezbrăcat.
— Ce zi minunată. Şi curând va fi din nou zi. Aproape că e o ruşine să
dormi...
— Cred că ar fi grozav să dormim puţin. Doar câteva ceasuri. Suntem
obosiţi, ori nu?
— Dacă viaţa ar fi mereu atât de minunată. Să mănânci când ţi-e foame.
Renumite studiouri cinematografice din Berlin, care în prezent sunt în
pericol de a fi desfiinţate.)
7
43
Să bei când ţi-e sete. Doar atât cât să te simţi uşor şi spritual. Să deschizi ochii
şi să fii din nou treaz, pentru că te aşteaptă o nouă zi, care nu cere decât să fie
trăită. Să fii obosit, o oboseală plăcută. Aşa cum sunt eu acum. Nici nu-mi
doresc ceva mai mult...
Ceea ce nu era chiar adevărat. Doream să-i scot colierul. Şi pantofii. Şi
rochia. Fermoarul ăsta, afurisitul ăsta de fermoar! În sfârşit!
— Ce mâini liniştite ai, băiatule. Atât de sigure pe ele. Şi pantoful celălalt?
Îl laşi pe mâine? Nu, nu, întâi pantoful!
— Nu, întâi ciorapii!
I-am scos şi cel de al doilea pantof.
— Încearcă să nu-i agăţi eu unghiile, e ultima mea pereche... Oh! nu
spuneai că eşti obosit?
Nici nu i-am răspuns. Aveam păpuşa mea cu care să mă joc şi ea o avea
pe a ei. Amândoi eram pregătiţi. Eu, pregătit pentru ea. Ea, pentru mine. Fără
complicaţii, fără nerăbdare, fără ezitări. Aveam tot timpul înaintea noastră...
Să contempli ochii prin care se perindă câte un val. Să fii atât de aproape
încât ei să-ţi transmită propria lor sensibilitate, care te face să simţi cea mai
mică apăsare, cel mai mic fior. O contopire desăvârşită a trupurilor şi a
sufletelor.
— Vino mai sus, vrei? Aşa, acum e bine!
Dintr-o suflare:
— Da? Şi ce mai vrei?
Nu era nevoie de răspuns. Valul era cu noi şi ne purta în vârtejul său.
Se odihnea acum lângă mine. În răstimpuri egale era străbătută de un
fior şi eu însumi mă înfioram. Eram zguduiţi până în adâncul fiinţei, biruiţi şi
unul şi celalalt. La ce bun să vorbim? Nu era nimic de zis. Am tras peste noi
pătura înainte de a ne cuprinde frigul.
„...armatele sovietice folosite în atac. Ofensiva a fost declanşată de la
oceanul Arctic la marea Neagră şi de pe acum primim rapoarte despre
înaintarea şi despre numeroasele victorii cucerite de forţele combinate ale
armatelor germane, italiene şi române..."
Deschisesem radioul în surdină. M-am adresat în şoaptă Ursulei. Slavă
Domnului, dormea. Sunt recunoscător cerului care mi-a îngăduit să cunosc,
înainte de a auzi noutăţile, ceea ce se cheamă o fericire desăvârşită. Nu mă
îndoiesc că cei care au o părere bine stabilită despre suflet şi trup, spirit şi
materie, precum şi despre superioritatea, unora sau altora vor zâmbi. Să-i
lăsăm să râdă. Tot răul pe care li-l doresc este ca într-o zi să aibă parte de
asemenea fericire şi poate atunci vor înţelege. Poate!
Căsătoria noastră am celebrat-o a doua zi, în mica mânăstire, Paul Stege
a fost cavalerul de onoare al Ursulei. I-a dăruit un buchet uriaş de trandafiri
albi la vederea căruia Ursulei i-au dat lacrimile. Preotul cu părul cărunt nu se
arăta prea încântat să ne căsătorească, din pricina calităţii mele de
„disciplinar". După ce află însă că sunt un „Ausländsdeutscher", de origine
austro-daneză şi în fapt naturalizat în Scandinavia, consimţi imediat.
— În tinereţe am petrecut câţiva ani în ţărişoara asta nordică. O
adevărată oază în inima Europei. Să nădăjduim că războiul o va cruţa, şi dacă
aşa va fi, duceţi-vă să vă stabiliţi acolo, de îndată ce va fi din nou posibil...
Minunăţii de obârşie românească garniseau coşul pe care l-am dăruit
Ursulei: o cămaşă de noapte, în întregime de mătase şi cu dantele adevărate,
două garnituri diafane, cinci perechi de ciorapi de mătase şi un inel pe care
mi-l procurase Porta. Un inel de aur cu un safir mare, înconjurat de
44
minuscule diamante. O piesă care la bursa neagră valora o avere.
Despre ultima zi nu am decât amintiri trunchiate:
— Ce ne priveşte pe noi războiul ăsta idiot? Acum când ne aparţinem
unul celuilalt...
— Nu, nu şi nu! Trebuie să mi-o făgăduieşti. Dacă se întâmplă ceva,
trebuie să uiţi totul cât de repede posibil. Să nu aştepţi sfârşitul războiului să
vezi ce va deveni ţara...
— Dragă! Ţi-aminteşti ca la Viena nu puteai spune altceva decât „dragă"?
Iar acum eu spun mereu „dragă", nimic altceva decât „dragă"...
— Promite-mi că vei avea grijă de tine. Să nu te mai oferi voluntar pentru
absolut nimic. Promite-mi să-mi scrii foarte, foarte des... Oh, Sven, Sven!
— Haide, hai, nu începe să boceşti, hai...
— La revedere, Sven. Să nu mă uiţi...
Ursula, Ursula. Un chip palid care se şterge. Din ce în ce mai repede.
Ursula, Ursula... Tactactac....tactactac... Trenul aleargă. Stâlpii de telegraf fug
în sens opus. În sensul cel rău. Compartimentul era supraaglomerat. Oamenii
discutau, discutau la nesfârşit. Credeau cu neclintire în comunicatele oficiale
şi prostia lor crasă stârnea şi mai mult mâhnirea mea adâncă. Căreia dintre
fiinţele astea smintite, bine dresate, i-aş putea lămuri că perfecta maşină de
război născocită de generalii germani se îndrepta în mare viteză spre un sfârşit
nenorocit? Cui să-i spun că perfecţiunea sa nu era decât aparentă? Că era
alcătuită mai ales dintr-un şir de reflexe condiţionate cultivate la perfecţie şi,
dintre acestea, în primul rând capacitatea de a sta în poziţie de drepţi?
Capacitate poate spectaculoasă, dar care nu dă naştere decât la roboţi, la
maşini. Şi care nu înlesnea prin nimic recunoaşterea şi aprecierea, la
adevărata valoare, a drumului pe care înaintau roboţii, pas cu pas... Li se
spunea să urmeze această cale şi roboţii mergeau pe traseul indicat...
Maşina de război ataca pe viaţă şi pe moarte un inamic care poseda
singurul factor autentic al victoriei: superioritatea morală.
Cât mă priveşte pe mine, ripostă Batrânul, am petrecut o permisie foarte
plăcută împreună cu nevasta şi băieţii. Foarte plăcută, adevărat, dar de ce să te
apuci mai întâi când ai mai puţin de o săptămână la dispoziţie? Nevastă-mea
lucrează acum ca vatman de tramvai, pe linia lui 61. Oricum, mai bine decât
taxatoare. Aşa izbutesc să se descurce cât de cât. Păcat ca a trebuit să mă
întorc la rahatul ăsta. Măcar de-am avea baftă să pierdem un picior, ei bine,
atunci am isprăvi şi cu porcăria lor de război nazist .
— Ba eu aş prefera un braţ, îşi dădu cu părerea Porta.
Am intervenit şi eu:
— Încă nici n-am fost în prima linie. Dar poate dă Domnul să trecem
dincolo.
Bătrânul îşi ascunse obrazul în palme.
— Eu cred că am văzut încă de pe acum destul, suspină el. Nici nu cer mai
mult. N-am nevoie de izbânzi glorioase. Tot ce vreau e să fie pace! Să treci
dincolo! Şi cine ne-ar fi recunoscător dacă am face-o? Nimeni. Nici măcar noi.
Cloacă blestemată...
Porta îşi puse flautul la loc în toc. Ca niciodată, nu avea curaj să cânte.
45
PERMISIA LUI PORTA
— Să se şteargă la fund cu raportul lor! Înainte de a sosi aici, eu voi fi
plecat de mult în deşert şi mi-ar place să-i văd venind să mă caute doar pentru
că un păduchios de mic funcţionar feroviar a primit un binemeritat şut peste
bijuteriile de familie!
Porta îşi suflă nasul cu degetele şi scuipă pe perete, drept în mijlocul unui
afiş ce ne informa că este interzis scuipatul.
— Chiar de la început şi până la sfârşit am avut ghinion cu permisia
mea.Nici nu sosesc bine că pică de la Spandau o smucită cu mucosu ei şi-mi
pretinde să-mi recunosc odrasla. Îi zic la modul cel mai salon din lume că
trebuie să fie vorba de-o neînţelegere regretabilă şi să se ducă să se spânzure
dar să fii numit general de brigadă dacă nenorocita nu mă târăşte în faţa
tribunalului, unde un fel de paiaţă urlătoare face pe maimuţoiul de după un
birou mare şi mă acuză că aş fi tatăl avortonului damei în cauză!
Îi zic foarte liniştit că până şi un creştin şi-ar da seama cu ochiul liber că
e vorba de o imposibilitate fizică flagrantă, un bărbat tânăr şi frumos ca mine
neputând zămisli un plod ca ăsta! Şi iată-mă băgat într-o poveste cu analize de
sânge, cu un tip saşiu ce pretinde că ar fi doctor şi se dă mare că-i în stare să
limpezescă toată tărăşenia! Vă daţi seama că am fost de acord, căci eram sigur
că după asta toate vor merge ca pe roate. Ei bine, ca să vedeţi încă o dată că nu
te poţi încrede în doctori, tipul a depus mărturie că cică puteam fi considerat
în mod sigur tatăl haimanalei!
— Hai să fim serioşi, Porta, dacă fişa ta dovedeşte că n-ai fost la Berlin în
perioada critică, nu se putea...
— Ba vă înşelaţi! Ăştia sunt în stare de orice. Şi în ultima zi, pe când mă
pregăteam să-mi iau rămas bun de la babacii mei mult iubiţi, în toiul emoţiei
generale şi a scrâşnitului de măsele, mai vine o iapă şi mă anunţă că face un
pui!
„Sunt foarte bucuros pentru tine, îi zic. Baftă multă şi Führer-ul va fi
mulţumit! Complimentele mele soţului Şi să nu uite să ducă gunoiul în fiecare
zi... Bineînţeles că treaba nu mă privea câtuşi de puţin, dar ori eşti politicos,
ori nu. Mai ciripesc puţin cu iapa zicându-i ce noroc a dat peste ea şi,
dintr-una-n alta, trecem în odaia de alături să ronţăim un biscuit împreună.
Eu, ca un idiot ce sunt, nu mă gândeam la nimic rău, când deodată ce-mi
strecoară la ureche; „Tu eşti tatăl, dragule. Eşti mulţumit?"
Mulţumit? îi zic. Ai căpiat?
Şi am trimis-o să se îmbrace fără a-i mai da binecuvântarea mea. Se pare
că mă urmăreşte o fatalitate. Nu ştiu cum se întâmplă cu voi, dar e de ajuns ca
o femeie să mi se aşeze pe genunchi şi zdrang, catastrofa-i gata!
— Cred că ar trebui să te mai închei la prohab, îl sfătui Bătrânul. Dar
acum, între noi, Porta, n-ai fost deloc la Berlin, cu câteva luni în urmă?
— Nu ai decât să te uiţi la fişa mea...
— Ce-i scris în fişă e una şi ce nu e scris, e alta...
— Şi tu, Brutus, exclamă Porta, jignit. Sigur că am fost la Berlin la vremea
aceea, dar pe dumnezeul meu, n-am rămas decât o jumătate de zi.
— Prea de-ajuns, dacă erai la vânătoare de fuste! i-o întoarse Bătrânul în
hohotele noastre de râs.
46
Doar cinci minute lăsaţi-mă singur cu poetul care a scris cândva că
Mediterana era albastră, fermecătoare şi surâzătoare...
DIRECŢIA: AFRICA DE NORD
Cu picioarele bălăbănindu-se în gol, atârnând peste marginile
bou-vagoanelor, în dreptul uşilor, batalionul 18 străbătu astfel România,
Ungaria şi Austria; de aici coborî cizma italiană urlând şi zbierând de-a lungul
întregului drum. De cinci ori l-am chemat pe Porta să-i arătăm un câmp cu
macaroane. Niciodată n-a putut fi convins cu adevărat că macaroanele nu-s
legume.
La Neapole ne-am ales cu tancuri noi-nouţe şi cu uniforme pentru
tropice. Porta refuză să-şi schimbe bătrâna sa beretă neagră din fetru pe care
o cască colonială, ceea ce a iscat un tărăboi monstru între el şi Feldwebel-ul de
la magazia de echipament, care s-a auzit pesemne până la Vezuviu. În cele din
urmă au ajuns la un compromis.
Porta acceptă casca, în schimb Feldwebel-ul rămase fără beretă.
În ajunul îmbarcării rândurile ne-au fost secerate de o epidemie, în
asemenea măsură încât am fost nevoiţi să rămânem pe loc mai mult timp, în
aşteptarea unor completări de efective trimise din Germania. Când, în cele din
urmă, ne-am îmbarcat, număram cinci batalioane, cinci mii de ostaşi împărţiţi
pe două vase de linie. În timp ce vasul nostru părăsea portul, au izbucnit
uralele obişnuite, aplecaţi peste bastingaje ori căţăraţi prin greement, zbieram
în delir de se cutremurau zările.
Fiecare primise câte o centură de salvare împreună cu ordinul strict să
nu o scoată sub nici un motiv. Dar aceste accesorii se dovediră repede prea
potrivite de a fi folosite drept perne, ca cineva să se mai supună ordinului.
Bărcile de salvare atârnau în legăturile lor, pregătite pentru caz de nevoie. Pe
punte fuseseră montate tunuri şi eram escortaţi de trei torpiloare italieneşti,
ale căror coşuri groase scoteau torente de fum negru. Ne legăna un ruliu
îndrăcit iar mirosul de vărsătură era atât de pătrunzător, impregnând întreg
vasul de la pupa până la prova, încât Porta, Bătrânul şi cu mine ne-am lungit
afară la aer, înveliţi în mantalele noastre, feriţi de vânt la adăpostul pasarelei.
Nu-mi amintesc despre ce vorbeam, ştiu doar că eram foarte mulţumiţi de
soarta noastră. Cred că pur şi simplu fumam şi emiteam observaţii de interes
general, scurte observaţii îndelung chibzuite, schimbate când şi când.
Discutam aşa cum fac săpătorii de la terasamente în timp ce-şi iau gustarea
pe marginea şanţului. Încetasem pentru o clipă să mai fim nişte nedreptăţiţi şi
până şi Porta se purta ca un om normal, stăpânindu-se să-şi condimenteze
vorbele cu obscenităţi. Mă gândeam la Ursula, a cărei simplă prezenţă ar fi dat
o realitate deplină răgazului de care ne bucuram, trei prieteni izolaţi în
mijlocul unui transport de trupe, încărcat cu oameni şi materiale.
Porta simţi nevoia să facă puţină muzică şi descoperi că valiza sa
rămăsese la mal, în magazia de echipament, aşa că izbucni într-un nou acces
de furie.
— Ajutor! Criminalul! Sunt un om mort! Manglitorii! Cuţitarii! Japiţe
naziste, m-au jefuit, mi-au şterpelit flautul şi coada de mort!
Nimic nu a putut să-l consoleze, nici măcar promisiunea de a-i cumpăra
47
un nou flaut la Tripoli. Nimic nu l-ar putea înlocui pe cel pierdut.
Treptat ne-a cuprins somnul.
Am fost trezit brutal de un zgomot asurzitor de motoare, chiar deasupra
capetelor noastre. Peste noi coborau lungi plimbi de flăcări. Scrâşnituri şi
fluierături ne spărgeau auzul în timp ce o ploaie de oţel răpăia pe flancurile
blindate ale vasului. Propriile noastre tunuri de mic calibru scoteau limbi roşii
către bombardierele ata-cotoare, bum, bum, bum, iar mitralierele ţăcăneau
care mai de care mai tare.
Ghemuiţi lângă pasarelă, speriaţi, dar în acelaşi timp şi păcut stârniţi —
oare nu era acesta botezul focului? — căutam în zadar să ne dăm seama ce se
întâmpla. Avioanele reveneau acum năpustindu-se în picaj spre noi, mugind
furios, apoi un şuierat caracteristic acoperi zgomotul motoarelor şi Bătrânul
urlă:
— Pe burtă! Asta-i pentru noi!
Avu loc o explozie şi vasul se cutremură. Se auziră îndată şi alte bombe
ţipând ca păsările de pradă, dar acestea se îndreptau spre celălalt vas. Jerbe
de apă şi foc l-au înconjurat iluminând chipurile noastre încremenite. După
numai câteva secunde nava cealaltă era pradă flăcărilor ce se învârtejeau
mugind. Bateria A.A. Încă mai trăgea, săgetând roşu şi galben prin fumul
dens. Un avion se prăbuşi pe teuga din faţă şi fu înghiţit imediat de flăcări.
Brusc am avut senzaţia că mi-au plesnit timpanele. Nu mai auzeam nimic.
Banda sonoră a filmului pe care îl urmăream s-a întrerupt. M-am ridicat să
privesc marea arzând, am căzut pe spate şi am descoperit că auzeam din nou.
Gheizere de foc şi apă se înălţau spre cer. În măruntaiele vaporului răsunară
mai multe explozii. Unul dintre cele trei coşuri ale navei noastre se ridică încet
în întuneric. O viziune stranie, ireală, de necrezut.
— La dracu, ne scufundăm!
Dinlăuntrul vasului răzbătea neîntrerupt vacarmul iscat de groaza sutele
de băieţi închişi pe coridoare. Înclinarea se mărea clipă de clipă, Ne-am privit
nehotărâţi. Apoi am sărit.
Înălţimea ce ne despărţea de suprafaţa apei era atât de mare încât mi se
pare că nu o voi atinge niciodată. Şi apoi, dintr-odată, ea se închise deasupra
mea şi am coborât, am tot coborât având impresia că trupul mi se frânge în
două. Urechile îmi bubuiau şi ţiuiau, în cap pocnea ceva, din ce în ce mai
repede şi mai tare. În cele din urmă nu am mai rezistat, am abandonat. Te-ai
dus pe copcă, aici rămâi. Şi chiar atunci capul meu străpunse suprafaţa, iar
plămânii îndureraţi traseră cu lăcomie aerul preţios ce le fusese refuzat. Un
val îmi trecu însă peste cap şi am început să dau frenetic din mâini şi din
picioare, încercând să mă depărtez de vasul care avea să se scufunde dintr-o
clipă în alta, trăgându-mă şi pe mine în adânc. În faţa ochilor îmi dansau şi
sclipeau toate culorile curcubeului. Nu ştiam încotro înotam. Înotam, pur şi
simplu. Mă luptam pentru viaţa mea, în ciuda muşchilor ce protestau şi mă
implorau să guste pacea morţii. Instinctul de conservare a fost, slavă
Domnului, mai puternic decât muşchii mei, mai puternic decât plămânii mei
sufocaţi, mai puternic chiar decât voinţa mea. Era mai puternic decât orice,
făcându-mă să mă agăţ, râzând, plângând, pe jumătate inconştient, de o
geamandură ce plutea, ivită din neant.
Cu braţele încolăcite pe geamandură m-am lăsat purtat. Valuri negre cu
creasta înspumată m-au ridicat cu repeziciune şi m-am pomenit pe vârful
unui munte de apă, gata să mă prăbuşesc în vâltoarea unei prăpăstii pe care
cu groază nebună o vedeam urcând spre mine. Eram conştient că scoteam
48
ţipete isterice, dar în vacarmul valurilor nu le auzeam. Undeva, departe, cerul
era ca de purpură, dar atât cât puteam cuprinde cu privirea nu era decât apă,
o apă neagră, sălbatică, năvalnică, înspăimântătoare.
Dar rechinii? Or fi oare rechini în Mediterana? Bineînţeles că sunt! Am
început să dau din picioare cum se nimerea, foarte curând însă am obosit şi a
trebuit să încetez. Gândul m-a dus apoi la Bătrânul, la Porta şi i-am chemat
urlând în beznă:
— Bătrânee! Portaaa! Portaaa!
Nu mi-a răspuns decât mugetul valurilor şi am început din nou să
hohotesc cu disperare, chemând, în spaima mea, pe mama şi pe Ursula. Brusc
mi-am dat seama cât de ridicol sunt şi m-am luat singur la rost:
— Păstrează-ţi firea, fir-ar să fie!
Am izbucnit în râs, scheunând ca o hienă, scoţând sunete discordante,
prea puţin omeneşti. Până la urmă am izbutit să mă stăpânesc, dar am
continuat să plâng încetişor. Toată noaptea valurile m-au scuturat, epavă
nefericită, vomitând şi plângând, dar agăţată cu încăpăţânare de viaţă.
Un glas care strigă în întuneric? Mi-am încordat auzul. Da, într-adevăr,
un glas. Acolo! Nu. Aiurea! Erau morţi cu toţii. Nimeni nu scăpase. În afară de
mine, care nu aveam să întârzii să crăp şi eu. Singur în nemărginirea asta.
Toţi au murit. Au ei altceva mai bun de făcut decât să te caute pe tine. Nu-s
decât nişte ticăloşi, nişte lepădături. Trebuie să fii smintit să aştepţi ajutor de
la ei...
Totuşi trebuie să mai fie cineva. Să supravieţuiască pentru a crăpa apoi,
după ore de suferinţă şi deznădejde, ar fi prea absud. După ce îşi vor fi bifat
listele şi vor afla numărul şi numele celor dispăruţi, vor începe cercetările. Şi
să caute pe cine? Pe tine, un ocnaş! Nu, zău!
Se lumina de ziuă. Obiectul acela, acolo... Un om agăţat de o geamandură
de salvare, la fel ca tine? Lasă-te de bancuri, ai început să vezi lucruri ce nu
există, îţi iei dorinţele drept realităţi...
Dar era într-adevăr Porta. Cu un rânjet lat, scoase vechea sa beretă
neagră dintr-un buzunar interior şi şi-o puse pe cap în chip de salut.
— Ce plăcere să ne întâlnim, dragul meu! Şi dumneavoastră aţi coborât la
plajă? Cam umed, nu-i aşa, o baie însă n-a făcut rău la nimeni.
— Porta! Pramatie bătrână!
Eram pe jumătate nebun şi ochii îmi spuneau că şi el era la fel.
— Porta! Ştii cumva unde-i bătrânul?
— Ştiu, zise făcând un gest larg. Ca toată lumea, e undeva prin zeama
asta... Dar dacă-i cu botul deasupra ori dedesubt, mister!
Am legat la repezeală centurile noastre pentru a nu risca să fim despărţiţi
de curent, după care Porta urmă:
— S-ar părea că aşteptăm acelaşi tramvai, domnule dragă.Măcar de n-ai
fi atât de slab...Nici măcar cu ce să-ţi umpli un dinte găunos. Dar va fi foarte
emoţionant când peste vreo sută de ani voi povesti dragilor mei nepoţei cum
şi-a salvat cândva bunicul lor, Jeseph Porta, preţioasa existenţă, mulţumită
unui sac cu oase pe nume Sven. Nu eşti mândru să-ţi închei cariera în burta
celui mai bun soldat al Führer-ului? Cum mă întorc acasă îţi ridic o statuie.
Cum o vrei, din bronz sau din granit?
Deodată scoase un urlet arătând la orizont silueta unui vas:
— Tramvaiul nostru!
Ne-am întrecut în ţipete, însă vasul dispăru.
— Cară-te, nenorocitule! conchise Porta răguşit. Chiar dacă venea, nu
49
ne-am fi urcat noi în şandramaua lor de barcă, nu-i aşa, Sven?
În felul acesta s-a scurs dimineaţa. Atunci când izbutea să străpungă
norii, soarele era dogorâtor, abrutizant. Eram pe jumătate mort de oboseală,
Porta însă continua să peroreze.
— Ia, de pildă, pescăruşii: puţin le pasă lor de toate astea. Dacă ara avea
aripi, ce ne-am mai distra; dar stăm aici cu fundu-n apă şi nu-i nimic de făcut!
O viaţă întreagă te fereşti să te apropii de mare şi primul lucru pe care-l face
armata asta nenorocită este să te trimită în larg, fără să te întrebe. Aşa cum
am spus-o mereu, în meseria de soldat nu există viitor. Fiule, promite-mi să
nu te faci niciodată general! Măcar de n-ar fi atât de umed...
— Porta, crezi că vom scăpa?
— Să scăpăm? Sunt foarte sigur că nu vom scăpa, împacă-te cu gândul,
fiule. Dar dacă începi să te smiorcăi îţi acord una de-ai să te întrebi de unde ţi
s-a tras! Fă-mi plăcerea şi ţine-ţi mutra deasupra pişălăului ăsta de balenă,
ne-am înţeles? Îţi spun eu când ai voie să te îneci. Până atunci fii fericit că nu
te afli într-o pâlnie infectă de obuz ascultând serenada artileriei. Oh! desigur,
gropile alea mici din no man's land8 sunt de neînlocuit pentru cei care au
tendinţă spre constipaţie, dar aici — şi e mai mult decât ţi se cuvine — nu
numai că te poţi scăpa în izmene, dar te şi trezeşti spălat şi curat. O chestie pe
care n-o poţi avea într-o groapă de obuz...
Setea care ne chinuia izbuti să pună capăt vorbăriei fără sfârşit a lui
Porta. Cu puţin înainte de zorile zilei a doua, un avion italian zbură deasupra
noastră şi aruncă o barcă pneumatică care ateriză la douăzeci de metri de noi.
Râzând şi plângând, Porta urla:
— Îţi mulţumim, bătrâne macaronar!
Ne-a fost mult mai greu decât crezusem să străbatem cei douăzeci de
metri şi să ne căţărăm în barcă. Am trecut fiecare într-o parte a bărcii, am
încercat primul, însă am alunecat sub ea şi era să mă înec de atâta râs. Un râs
convulsiv provocat de epuizarea fizică şi nervoasă. În cele din urmă ne-am
văzut amândoi înăuntrul bărcii pneumatice şi primul lucru pe care l-am făcut
a fost să ne strângem solemn mâinile.
— Ne mai lipseşte doar o pereche de cărţi!
Cărţi de joc nu erau la bord, în schimb compartimentul etanş cuprindea
cutii cu lapte, carne uscată, biscuiţi şi patru sticle cu rachiu. După ce am
mâncat bine şi am băut bine, ne-am lungit sub prelată şi... noapte bună! La
mijlocul nopţii ne-a trezit frigul. Ne-am încălzit lovindu-ne unul pe celălalt, am
mai tras o duşcă bună de rachiu şi din nou noapte bună, în căldura
recâştigată. Acest al doilea somn ne-a ţinut până aproape de amiază.
Scotocind iar prin compartimentul etanş am dat peste o cutie cu rachete
semnalizatoare şi un bidon ce conţinea un ulei galben care, vărsat în apă, se
împrăştia formând o uriaşă pată aurie, ce putea fi văzută de la mare înălţime.
Am urmat întocmai instrucţiunile, am tras două sau trei rachete, zbierând ca
la focurile de artificii, am cântat apoi un cântec german, unul englezesc şi
unul franţuzesc. Am devorat şi ultimele resturi ale proviziilor, exceptând
câţiva biscuiţi, făcându-ne că trişăm dar împărţind totul frăţeşte şi în sfârşit,
am început să vorbim de ceilaţi, dintre ei, de sigur, mulţi erau morţi.
— Va trebui să le trimitem scrisori acasă, pentru mamele, nevestele şi
iubitele lor, oftă Porta.
(engl.) — Ţara nimănui, expresie desemnând porţiunea liberă dintre două
fronturi
8
50
Ursula.
În dimineaţa următoare am băut rachiul ce mai rămăsese, în timp ce
ronţăiam ultimii biscuiţi.
— Felul următor e fileu de bocanc. Cum îl vrei pe al tău? Cu trufe ori cu
sos de vanilie?
În ziua aceea am întâlnit un cadavru, menţinut la suprafaţă de centura
de salvare. A fost destul de greu să-l săltăm la bord. Era un subofiţer şi avea
arsuri oribile la picioare şi pe abdomen.
Din acte reieşea că se numea Alfred König, din Regimentul 161 artilerie,
concentrat de trei ani, în vârstă de douăzeci şi doi de ani, căsătorit cu Irma
Bartels, de douăzeci de ani, originară din Berlin
Portofelul său conţinea câteva fotografii prezentându-l împreună cu o
tânără femeie blondă, destul de drăguţă. I-am golit buzunarele înainte de a-l
reda mării.
— Şi un gând pios de la noi, pentru toţi cei care plătesc între două ape în
scârnăvia asta de acvariu, spuse Porta. Voi scrie Irmei o scrisoare frumoasă,
să-i spun că ai murit ca un erou, ucis pe loc, un glonţ, drept în inimă, după ce
ai ţinut piept, timp de patru zile, la forţe inamice superioare ca număr. Da,
cunosc formulele convenabile, aşa încât Irma să poată repeta prietenelor, cu
mândrie, că Alfred al ei a căzut cum se cuvine, după toate regulile, luptând
pentru glorioasa şi putreda sa patrie. N-am să scap o vorbă despre faptul că ai
fost fript precum o gânscă şi băgat apoi la ciorbă. Poate că în clipa asta Irma e
lungită pe patul ei şi mai citeşte o dată ultima ta scrisoare, în care îi spuneai
că eşti sănătos, că te gândeşti mult la ea şi că îi eşti credincios şi nu tu vei fi
acela care să-şi vâre nasul prin nenumăratele ispite ale Neapolelui. După ce îşi
va şterge o lacrimă, îi va lăsa pe tipul de la gaze să plece fără a-i arăta altceva
decât unde este contorul... Asta-i viaţa pe care o duce biata Irma! În fiecare zi
îşi pune centura de castitate, iar Führerul i-a trimis ce avusese mai bun pe
fundul mării. Şi curând va primi o carte poştală simplă, din partea armatei,
scurtă şi sută-n sută cazonă:
„Subofiţerul Alfred König, din Regimentul 161 Artilerie, a căzut la datorie la
30 septembrie 1940 luptând eroic pentru Führer şi patria sa".
Dedesubt, parafa şi semnătura neciteaţă a unui ticălos de ofiţer şi, mai
jos, scris cu frumoase litere gotice, ca un citat din biblie:
Führer-ul va mulţumeşte. Heil Hitler!
Arătându-şi indignarea, Porta slobozi un vânt viguros şi, plimbându-şi
privirea peste nemărginirea cenuşie, urmă:
— Timp de câteva zile micuţa Irma va fi mereu cu ochii roşiţi de plâns şi
va purta scrisoarea în poşetă. Poate se va întâlni cu câţiva ce se vor arăta
înduioşaţi de ea, dar nu prea mulţi, pentru că nu e singura în situaţia asta şi
dacă ar fi să consolăm toate durerile n-am mai isprăvi, doamnă Untel, nu ştiţi
de unde aş putea face rost de o livră de unt? Dar prima oară când a venit din
nou tipul de la gaze Irma îi va arăta nu numai unde se află contorul şi în felul
ăsta, dispariţia lui Alfred ar avea şi partea sa bună, căci el nu venea în
permisie decât o dată pe an, în timp ce tipul de la societatea de gaze trece în
fiecare luni şi nu riscă să fie ucis pentru Führer, pentru că are de pe acum un
picior de lemn!... Cine ştie? Poate ajungem în Spania. Să ciugulim o pipiţă cu
părul negru şi cercei în ureche, dacă-mi este îngăduit să mă exprim astfel...
Mă chinuia setea în asemenea hal încât vorbăria neîntreruptă a lui Porta
îmi era din ce în ce mai greu de suportat.
— Ia mai ţine-ţi clanţa! Te gândeşti cum să le pui fustele-n cap
51
spanioloaicelor când tu eşti pe cale să crăpi de foame şi de sete!
— Să crăp! Ai înnebunit? Crezi cumva că Forţele Aeriene Regale Italiene
ne-au făcut cadou bărcuţa asta superbă ca noi să crăpăm în ea? Ar fi o insultă
adusă regelui Italiei. Şi, pentru că tot veni vorba, oare la curtea capetelor
încoronate latrinele or fi pluşate şi din aur? Îşi lăsă pantalonii în vine şi se
aşeză cu fundul peste marginea ambarcaţiunii. Din când în când câte un val îi
biciuia posteriorul.
— Uiii! mă gâdilă, la naiba! în schimb e foarte higienic. Ar trebui să
încerci şi tu. E chiar mai plăcut decât la curtea regelui Italiei...
— Porta, nu mai ai haz.
Vitalitatea lui mă uluia şi mă obosea, pentru mine era la fel ca un zid alb
în soarele după-amiezii. Dar de fiecare dată când simţeam că voi sări să-l
strâng de gât, ochii săi mă opreau brusc. Îmi spuneau că, în ciuda felului său
de a fi batjocoritor, ne aflam şi unul şi celălalt în aceeaşi stare.
Apoi până şi aceasta sfârşi prin a mă scoate din sărite şi sunt sigur că
dacă n-am fi zărit un vas la orizont, chiar înainte de a se lăsa întunericul, aş fi
fost în stare să-l sugrum. Ne-am putut semnala însă prezenţa cu ajutorul
rachetelor noastre de semnalizare şi, în mai puţin de o oră, ne lepădăm păcura
ce ne năclăia părul sub un duş fierbinte, la bordul distrugătorului italian.
După aceea am fost băgaţi în paturi uscate, călduroase, ne-a fost servit un
munte de spaghete stropite cu vin roşu şi am fost lăsaţi să dormim buştean.
În ziua următoare am aflat de la marinari că mare parte dintre
naufragiaţi fuseseră salvaţi şi regrupaţi la Neapole, unde urma să fim
debarcaţi şi noi. Ne-a vizitat medicul de bord, care ne întrebă cum ne simţim,
ne privi cu atenţie şi plecă aşa cum venise. În timp ce stam de vorbă ne-am
amintit de camarazii noştri şi Porta oftă cu tristeţe:
— Va fi o treabă tare neplăcută să-i scriem soţiei Bătrânului, pe când
eram în permisie am fost să-i văd şi ne-am învoit cu toţii să ne revedem peste
şase luni, până atunci războiul fiind terminat şi revoluţia consumată. La
naiba, să sperăm că Clubul Regal Al Piraţilor-Macaronari l-a pescuit şi pe el şi
acum se află în vreun birt din Neapole pătându-şi reputaţia într-un anturaj
deocheat... Dar ce bat eu câmpii? Bineînţeles că l-au pescuit pe Bătrân! Ce
s-ar face Rommel fără el, în Africa de Nord? Nu s-ar descurca niciodată fără
Bătrânul, chiar avându-ne pe noi consilieri...
Nici n-am ajuns bine la Neapole că am şi stârnit un tărăboi cumplit.
— Ce maior, care maior? Puţin ne pasă nouă! Nu ţine milităria cu noi,
până nu ştim ce-i cu Bătrânul! Credeţi că pentru propria noastră plăcere
ne-am lăsat torpilaţi şi zile în şir ne-au făcut ochi dulci rechinii Mediteranei?
Bătrânul e prietenul nostru şi cât timp nu ştim dacă-i viu ori mort, pentru noi
maior sau colonel e la fel. N-aveţi decât să ne împuşcaţi, să ne băgaţi la
pârnaie, ne doare-n cot!
Nu eram în stare să prezentăm lucrurile ceva mai moderat, ne lipseau
câteva doage... Venise reacţia. Nu puteam suporta mai mult. Spre norocul
nostru şi-au dat seama în ce ape ne scăldam iar maiorul se nimeri a fi un tip
cumsecade. Relaţiile noastre se mai îmbunătăţiră, mai ales după ce ne spuse
că Bătrânul se aflase în celălalt transport de trupe şi trecuse el însuşi cam
prin aceleaşi încercări.
Feldwebel-ul de la magazia de echipament îl recunoscu pe Porta şi îi
strânse mâna zâmbindu-i deschis. I-am povestit odiseea noastră şi, când l-am
întrebat dacă nu auzise cumva de Willie Beier, ne-a lăsat să ne căutăm singuri
ţoalele în magazie şi dispăru în biroul său.
52
Nu după mult timp ne-a chemat înăuntru, nădăjduia să afle veşti peste
câteva minute.Ne oferi şnaps şi ţigări şi ne ceru amănunte despre naufragiul
celor două nave; la care Porta îi răspunse fără chef. Eram prea nerăbdători să
aflăm ceva precis, iar cele câteva minute de aşteptare ni se păreau nesfârşite.
Aveam impresia că Bătrânul se afla undeva nu departe şi că eram împiedicaţi
cu bună ştiinţă să ajungem la el. Sună telefonul.
— Alo, da?... Da... Unde anume?... Mulţumesc.
Feldwebel-ul se întoarse spre noi, parcă îi văd şi acum zâmbetul.
— E în barăcile Marinei, lângă port...
Acel Feldwebel cred că a înţeles, cel puţin aşa nădăjduiesc, că nu
nerecunoştinţa sau necuviinţa ne-au propulsat pe uşă afară, pe mine şi pe
Porta, fără a-i mai mulţumi. Dar la o vreme de război un prieten este de ne-
preţuit, ceva cu totul deosebit. Ceva ce descoperi în singurătatea apocaliptică
a Marii Harababuri, un lucru pe care ştii că îl poţi pierde dintr-o clipă într-alta
şi de a cărui valoare eşti pe deplin încredinţat...
Următoarele patru sau cinci zile s-au scurs în linişte. Nu aveam nimic de
făcut. Ne-am dus să vizităm Pompeiul şi Vezuviul, al cărui crater parcă fusese
anume creat pentru a fi ţinta sarcasmelor lui Porta.
Şi apoi, într-o bună. dimineaţă, am fost îmbarcaţi în avioane de transport
şi adio Italia! Douăsprezece aparate de acelaşi tip zburând în formaţie „V",
escortate de avioane de vânătoare. Mediterana s-a mistuit în urma noastră pe
când zburam la mare înălţime deasupra munţilor întunecaţi. Din loc în loc
zăream un lac, un oraş. Am făcut două escale până ara ajuns la ţinta călătoriei
noastre, oraşul Wuppertal, din Westfalia. Am străbătut apoi în marş oraşul,
până la cazarma Eberfeld. Acolo ne-au împărţit în trei companii — era tot ce se
mai putea încropi cu supravieţuitorii — şi am pornit spre frontul de răsărit,
urmând a fi încorporaţi în Regimentul 27 (disciplinar) Blindate.
Clătinând din cap, Bătrânul spuse cu dispreţ:
— Nu fi naiv, Hans. Cât timp vor mai fi ofiţeri obsedaţi de disciplină, toţi îşi
vor ţine gura şi vor continua să ţină pasul. Ia aminteşte-ţi cum s-au petrecut
lucrurile în 1918. Abia după ce s-a prăbuşit întreaga maşină de război s-au
răsculat băieţii în feldgrau. Dar să ne ferească Domnul de o revoluţie! Mai ales
una prematură. Micul mâncător de cârnaţi german este atât de limitat, încât nici
nu îndrăzneşte să gândească şi nu cu oameni speriaţi se fac revoluţiile. În 1918
revoluţia s-a încheiat aşa cum era firesc să se încheie: cei şmecheri au spălat
putina şi au luat partea leului. Ticăloşii n-au păţit nimic şi astăzi îi găseşti bine
înfipţi, şi cu bâta în mână! Toată comedia se va nărui, asta-i limpede, să-mi
ziceţi însă Adolf dacă se va ajunge la o revoluţie. Iar istoria se repetă. Cei mai
târşiţi se vor recunoaşte între ei şi îşi vor feri pielea cu mare grijă. Îi vor ajuta pe
ticăloşi să se ridice şi le vor face rost de cravaşe noi şi frumoase, pe care să le
pocnească iar pe spinările noastre! Până când prea stimaţii mei concetăţeni nu
vor începe să priceapă dedesubturile acestui manej, n-am nici o încredere în ei.
Hitler şi acoliţii săi vor fi exterminaţi, aşa cum dealtfel se şi cuvine şi cu cât mai
curând cu atât mai bine, dar ce sunt ei altceva decât nişte biete paiaţe? Şi nu se
cheamă revoluţie dacă distrugi paiaţele şi-l laşi pe păpuşarul care a tras sforile
s-o întindă cu banii teatrului!
Aşa vorbea Bătrânul în 1941.
53
TREI FETE
Printre numeroşii camarazi veniţi să completeze efectivul companiei
mi-am găsit un nou prieten, pe nume Hans Breuer. Fusese locotenent de
poliţie la Düsseldorf şi datora onoarea de a face parte din mica şi drăgălaşa
noastră unitate faptului de a fi refuzat să se prezinte voluntar pentru trupele
SS, aşa cum sunau ordinele lui Adolf Hitler privitoare la poliţişti. Era convins
că Germania va pierde curând războiul, fiind informat din sursă sigură că
nazismul se afla în pragul falimentului (fratele său lucra la Ministerul
Propagandei al doctorului Goebbels).
Naziştii nu se puteau baza decât pe o mică parte a forţelor armate şi nu
era decât o chestiune de timp ca generalii să-şi încheie conturile cu Hitler şi cu
banda sa de nebuni. Hans şi cu mine ne gândeam să dezertăm din nou,
Bătrânul însă ne sfătuia nici să nu încercăm.
— Nu scapă nici unul dintr-o sută şi dacă sunteţi prinşi vă aşteaptă zidul
şi-o duzină de gloanţe-n cojoc. Nu, singura şmecherie ar fi o rană serioasă dar,
pentru numele lui Dumnezeu, nu încercaţi să v-o faceţi cu mâna voastră.
Toate cazurile în care rănitul ar putea fi autorul propriei sale răni, sunt
cercetate pe toate feţele şi dacă se descoperă cel mai mic semn suspect, pa!
V-aţi ars! Mai bine ar fi să te alegi cu un tifos ori o holeră; astea nu pot fi
dovedite în nici un fel. Cu sifilisul nu ţine. Te dă afară din spital după două
săptămâni de tratament, dar ce tratament! Nu-l vei uita cu una, cu doua...
Prin urmare, fără boli venerice. Dacă nu-i ceva foarte grav, te lecuiesc ei cât ai
bate din palme. Iar dacă e ceva grav, te jupoaie de viu, să te înveţe ce-i aia
morala...
Mai sunt unii care beau carburant din rezervoarele tancurilor, ceea ce
nu-i prea rău, te pomeneşti cu o ciumă bubonică pe care o poţi întreţine vreo
patru-cinci luni, dacă te pricepi. Sau poţi să bagi o ţigară într-o ţeavă de
eşapament şi s-o înghiţi efectul e destul de bun, dar temperatura pe care ţi-o
produce nu durează prea mult, aşa că eşti obligat să iei cu tine în spital o sticlă
cu benzină şi o pungă de zahăr: o duşcă de carburant cu zahăr muiat în el şi
febra se menţine în jur de 39 de grade. Treaba asta însă e primejdioasă din
pricina materialului, care te poate da de gol. Dacă te dibuie, te pun la zid pen-
tru „scăderea spiritului combativ"...
Dacă ştii vreun infirmier militar de încredere, o gangrenă la picior te costă
cam două-trei sute de ţigări. Îţi taie laba şi ai scăpat de război. Tot el ar putea
să-ţi facă rost de apă infectată, care să te îmbolnăvească de holeră sau febră
tifoidă. Dar şi asta-i treabă încurcată, cu du-te-vino. Ori nu ţine, Porta le-a
încercat pe toate, a halit chiar şi un hoit de câine plin de viermi, la el însă
efectul a fost mai degrabă cel al unei cure de sănătate, ori rămâi damblagiu,
ori ajungi la cimitir. Au păţit-o mulţi ce se credeau isteţi...
Duminică 12 octombrie, trenul nostru trecu graniţa poloneză la Breslau.
În timp ce staţionam în gara de mărfuri Czestochowa, ne-au fost împărţite
„raţiile pentru caz de forţă majoră", adică o cutie cu tocană, câţiva biscuiţi şi o
jumătate de rom. Strict interzis să ne atingem de aceste raţii fără ordin. Mai
ales romul nu trebuia consumat sub nici un pretext! Cu grandomania sa
obişnuită, armata le numea „raţii de fier".
Bineînţeles că primul lucru pe care îl făcu Porta a fost să-şi bea romul.
Când îndepărtă sticla de la gură, era goală. O zvârli peste umăr cu un gest plin
54
de eleganţă, pocni din limbă şi se lăsă pe spate peste paiele ce acopereau
podeaua vagonului, înainte de a adormi dădu drumul unui vânt zgomotos şi
ne spuse rânjind:
— Ia trageţi pe nas, copilaşi, e aer cu, vitamine!
Se trezi după vreo două ceasuri, se întinse, râgâi şi sub privirile noastre
uluite, scoase din raniţă încă o sticlă, pe care o goli fără să clipească, cu chipul
luminat de o supremă beatitudine. După care ne strânse în jurul său pentru
obişnuita partidă de cărţi şi toate au mers ca pe roate până când un glas de
afară strigă:
— Obergefreiter Porta, ieşi de-acolo!
Porta nu se clinti, cu ochii aţintiţi în cărţi.
— Mai tacă-ţi fleanca, porc puturos, replica el fără a întoarce măcar
capul. Dacă ai nevoie de mine, vino să mă cauţi, neisprăvitule, dar şterge-ţi
bine şalupele la intrare, iar pe viitor caută să-mi spui „domnul Obergefreiter
Porta"! Unde te trezeşti, crezi că eşti la tine-acasă?
Aici suntem la noi în cazarmă, mă păduchios congenital!
Vorbele acestea fură urmate de o tăcere de moarte, întregul vagon se
zguduia de hohotele noastre. După ce ne-am mai potolit, glasul mugi şi mai
tare:
— Porta, dacă nu ieşi imediat, te trimit direct în faţa consiliului de război!
Porta ne privi, rostogolindu-şi ochii rotunzi.
— Să mă spânzure dacă ăsta nu-i căpitanul Meier, şopti el. Bietul Porta
va fi luat în şuturi!
Dintr-un singur salt fu afară din vagon şi îşi pocni călcâiele în faţa lui
Meier, care îl aştepta cu pumnii înfipţi în şolduri, cu picioarele depărtate, cu
obrazul vânăt de furie.
— Deci ai binevoit totuşi să te arăţi, Herr Obergefreiter! Te învăţ eu să
asculţi ordinele, ticălosule! Cum mi-ai zis? Porc puturos şi păduchios
congenital? Ai?! Drepţi, fir-ar să fie, pânâ nu-mi pierd cumpătul! Insulte aduse
unui ofiţer! Ce te-a apucat? Şi puţi a rom de la o poştă! Eşti beat ca un porc!
Asta explică totul. Ţi-ai băut raţia de fier! Ştii cum se cheamă asta?
I-n-s-u-b-o-r-d-o-n-a-r-e! Pe cinstea mea, asta nu le va duce-n paradis!
Nemişcat şi mut, arborând o expresie incredibil de stupidă, Porta tăcea,
în poziţie de drepţi, în faţa căpitanului Meier, care îşi redobândi în cele din
urmă controlul.
— Răspunde grămadă de bălegar ce eşti, ai băut romul sau nu?
— Da, Herr Hauptmann, dar nu mai mult de o înghiţitură, pe care am
turnat-o în erzaţul nostru de ceai naţional-socialist, care şi aşa e atât de
gustos. Era romul ce mi-l datora subofiţerul de la intendenţă încă de pe timpul
campaniei din Franţa. Nu pot decât să vă recomand reţeta, Herr Hauptmann.
O picătură de rom în erzaţul de ceai pe care mult iubitul nostru Führer ni-l
acordă...
— Îţi baţi joc de mine? Arată-mi romul din raţia ta de fier!
Porta scoase o a treia sticlă dintr-unul din încăpătoarele sale buzunare
supranumerice şi o prezentă rânjind căpitanului uluit, astfel încât să se poată
convinge singur că era neatinsă. Probabil că cineva îl turnase pe Porta lui
Meier că scăpase romul pe goarnă. După un timp am aflat într-adevăr că Meier
făgăduise două săptămâni de permisie unui caporal, dacă îi va găsi un motiv
valabil pentru a-l băga pe Porta la răcoare.
— Herr Hauptmann doar nu-şi închipuie, urmă Porta, numai zahăr şi
miere, că atunci când am strigat toate cuvintele alea urâte am ştiut că mă
55
adresez dânsului. Niciodată nu mi-ar trece prin minte să-i spun asemenea
vorbe comandantului meu de companie, pentru care nutresc cea mai vie
admiraţie. Crezusem că recunosc vocea subofiţerului Fleischmann. Este
foarte adevărat că tatăl său avea păduchi, pe care i-a transmis...
Ca întotdeauna, Meier sfârşi prin a se face de râs trimiţând să fie adus
Fleischmann. Care Fleischmann lămuri foarte serios că între Porta şi el exista
o veşnică întrecere în materie de blesteme şi înjurături. Iar prezenţa pădu-
chilor în cadrul familiei sale era un fapt autentic şi de netăgăduit. Povestea îşi
avea începuturile încă din timpul războiului din '914—18. Tatăl său fusese
năpădit de păduchi la Verdun şi, de atunci, toată familia Fleischmann
rămăsese infestată...
— Copii, începu Porta într-o după-amiază, pe când ne găseam traşi pe o
linie moartă, pe undeva între Kilsu şi Czestochowa, iată că sunt nu ştiu câte
săptămâni de când trăim în acest palat pe roţi şi tot nu ştim ce poate fi în spa-
tele acestei uşi!
Arătă spre uşa glisantă din stânga vagonului nostru. Până acum nu o
deschisesem decât pe cea din dreapta.
— Am auzit că dincolo de această uşă, continuă Porta, se întinde
nemărginita Polonie. Dar ce taine ne ascunde uşa asta, nu mai ştiu. Poate că
dincolo vom găsi...
Aici se apucă să desfacă încuietoarea.
— ...poate o vom găsi pe însuşi zeiţa Victoriei, care trebuie că se ascunde
pe undeva, devreme ce Führer-ul a zis că-i a noastră. Sau poate că în spatele
acestei uşi misterioase şi veşnic închisă vom găsi o droaie de fete frumoase...
Coborâse glasul şi, poate pentru prima dată în viaţa sa, rămase fără grai
după ce, cu un gest măreţ, împinsese în lături uşa glisantă. Căci dincolo se
aflau într-adevăr nu o mulţime, ci trei tinere fete, destul de drăguţe, care
ne priveau acum zâmbind nesigur. Căscasem ochii cât cepele.
În timp de război femeia este pentru soldat o fiinţă teribil de complicată.
Este ţinta subtilă, depărtată şi romantică a dorinţelor sale chinuitoare,
materializate în vise solitare despre viaţa civilă dispărută, strivită, ştearsă
până la nefiinţă de zgomotul, spaima şi constrângerea vieţii militare, dar este
şi obiectul foarte concret al desfrânării acumulat, refulată în ei de aceşti
bărbaţi lipsiţi de femei. Un soldat nu este chiar ceea ce se cheamă un bărbat,
el este mai degrabă o uniformă printre multe altele şi aşa se explică faptul că
îşi permite să exprime adevăruri de ordin sexual, pe care în viaţa normală,
printre oameni normali, n-ar îndrăzni niciodată să le spună. Uniforma îi este
ca un scut împotriva identificării, o garanţie a anonimatului. El se leapădă de
toate complexele, la nivelul micii sale ticăloşii. El este o companie întreagă şi
nu un individ şi se simte în siguranţă în mijlocul camarazilor săi.
Am sărit cu toţii din vagon debitând trivialităţi numai bune pentru a face
cuiva părul măciucă. Nu ne gândeam la ceva rău şi nici nu aveam intenţia să
le jignim pe cele trei tinere femei şi de altfel, am remarcat că femeile se simt
prea puţin ofensate de glumele mai mult sau mai puţin deocheate ale
soldaţilor. Când până şi Porta şi-a epuizat repertoriul, cei mai mulţi s-au urcat
în vagon căci era un ger de crăpau pietrele. Dar Porta, Pluto, Hans şi cu mine
am rămas la urmă. Ne uitam la cele trei fete şi ele se uitau la noi, şi doar atunci
ne-am dat seama pe deplin cât de ciudată era situaţia în care ne găseam.
Bineînţeles, fusesem perfect conştienţi încă de la început, dar surpriza de a
56
întâlni femei în locul acela uitai de lume, în clipe când ne aşteptam mai puţin,
ne blocase capacitatea de a raţiona.
Cele trei fete purtau hainele vărgate ale deţinuţilor şi între noi şi ele se
înălţa, respingător, un gard de sârmă ghimpată înalt de doi metri şi jumătate.
Toate trei erau din Franţa şi se aflau în lagărul acela de mai bine de un
an. Una dintre ele era evreică. Când au aflat că eram pe picior de plecare spre
Rusia, ne-au rugat să le luăm cu noi. În glumă, bineînţeles.
— Nu se poate, fetelor, răspunse Hans. Gestapo-ul ne-ar pune la zid.
Una dintre ele, o blondă înaltă cu privirea strălucind de inteligenţă, ne
aruncă pe un ton sfidător:
— Vă e teamă? Dovediţi-ne că sunteţi bărbaţi.
Deodată, fără ca vreunul dintre noi să fi dorit-o într-adevăr, ne-am dat
seama, că începeam să luam lucrurile în serios.
— Am face bine s-o ştergem, spuse Hans nervos. Dacă SS-iştii le văd pe
bietele fete vorbind cu noi o să le stâlcească-n bătaie.
— Ba stăm aici cât avem chef! se răsti Porta.
Hans. se uită în stânga şi-n dreapta, aşteptându-se să vadă vreun paznic.
— Sa făcut! Dar nu noi o s-o încasăm cel mai tare dacă ne prind!
Ce spusese era adevărat. Stând acolo, le expuneam pe cele trei femei la
represalii inutile, pe care le cunoşteam prea bine şi noi înşine. Ne uitam la ele,
nehotărâţi. Ele se uitau la noi, resemnate.
— Pe toţi dracii! înjură Pluto, Ar trebui să le luăm cu noi. Bietele
puştoaice sunt slabe ca nişte aşchii...
— Şi totuşi sunt frumoase, am adăugat eu.
Ne zâmbeau cu tristeţe. Le-am aruncat ţigări şi am mai întârziat o clipă,
cugetând, cântărind lucrurile fără a fi în stare să ne hotărâm a face ceva.
În clipa aceea îşi făcură apariţia Bătrânul şi Asmus coborând din vagon
dintr-un motiv oarecare. N-are rost s-o mai lungim! Vin cu noi, da ori ba?
Dacă-i da, atunci acum, nu peste două săptămâni!
Ca totdeauna era perfect stăpân pe sine şi iute ca trăznetul. Cât ai bate
din palme, ne puse să înălţăm cu trupurile noastre o piramidă sprijinită pe
unul dintre stâlpi. Căţărându-se pe umerii lui Asmus şi ai uriaşului Pluto,
întinse celor trei tinere femei centurile noastre agăţate cap la cap şi le ridică
una câte una pe deasupra gardului de sârmă ghimpată. Hans, Porta, şi cu
mine le aşteptam pe partea noastră pentru a le prinde în braţe. Apoi Asmus,
Hans şi Pluto s-au întors în vagon, i-au dat afară pe toţi cei care nu erau „de-ai
casei" şi au închis uşa, astfel că am izbutit să le îmbarcăm pe călătoarele
noastre la adăpost de orice privire indiscretă.
Bineînţeles că necazurile abia începeau.În ce încurcătură ne băgasem?
Cu inima cât un purice, am început să pricepem că povestea asta este cea mai
primejdioasă cu putinţă. Fusesem luaţi pe neaşteptate. Viaţa? (Pentru a folosi
un cuvânt cu adevărat mare.) Oricum, chiar dacă eram speriaţi de aventura
aceasta în care ne avântasem cu capul prin pereţi eram totuşi fericiţi şi mândri
de a fi făcut-o. Simţeam acea bucurie care te cuprinde atunci când descoperi
că eşti în stare să faci mult mai mult decât te credeai în stare. Aş dori să explic
acest lucru fără a avea aerul că mă laud, dar de fiecare dată când aud
vorbindu-se de acte de eroism, folosesc situaţia aceasta drept criteriu a ceea
ce poate fi un act realmente eroic şi trebuie să spun că în faţa acestei pietre de
încercare multe fapte lăudate; nu-mi pot inspira, cu toată bunăvoinţa, decât o
admiraţie foarte moderată.
Povestea aceasta ar putea fi considerată drept o izbândă a solidarităţii
57
omeneşti asupra egoismului născut din însingurare.
— Şi pentru a reveni la lucruri mai practice, conchise Bătrânul, după ce
ne-am revenit cât decât din prima euforie de conspiratori, nu le putem lăsa pe
ele hainele astea de puşcărie. Va trebui să le înţolim altfel. Scoateţi tot ce aveţi,
băieţi, şi fără fasoane.
Într-o clipită ciorapi, lenjerie de corp, cămăşi, pantaloni, tricouri,
salopete, bonete, încălţări ţâşniră din patruzeci de bagaje pentru a fi oferite
alegerii protejatelor noastre.
Şi când îşi scoaseră liniştite rochiile vărgate de deţinut, sub care nu mai
aveau nimic, patruzeci de soldaţi soioşi s-au întors dintr-o singură mişcare,
privind în partea opusă. Martor mi-e Dumnezeu că alcătuiam o liotă afurisită
de duri lipsiţi de scrupule. Bănuiesc că civilizaţia ne adusese aici, dar
exemplul acesta dovedeşte, cu toate acestea, că nu trebuie să fim pesimişti în
privinţa spoielii subţiri a educaţiei, căci tocmai această subţirime permite
educaţiei înnăscute, cea a inimii, să iasă la suprafaţă. Şi mai e ceva, ceva care
ne-a făcut să le lăsăm pe cele trei femei să-şi schimbe hainele în linişte. Luam
poziţie împotriva gardienilor din lagăr, care timp de patrusprezece luni
şterseseră şi călcaseră în picioare orice decentă umană. Doream să le arătăm
acestor sărmane fete că demnitatea, consideraţia şi omenia mai existau încă şi
nu erau vorbe goale. Chiar şi printre soldaţi duri şi murdari.
Le-am instalat în spatele unui morman de raniţe. Apoi Bătrânul, Porta şi
cu mine am dat o raită să vedem dacă fusese dată alarma în lagăr, iar ceilalţi
s-au aşezat în dreptul uşilor pentru a opri pe oricine nu avea ce căuta în
vagonul nostru.
Trenul s-a pus în mişcare înainte ca tripla evadare să fie descoperită.
În zilele ce au urmat, tot ce era mai bun de mâncat şi toate câte le-am
putut procura au trecut firesc la cele trei călătoare clandestine ale noastre.
Cea mai în vârstă, Rosita, era profesoară de muzică, astfel că Porta deveni
foarte repede apărătorul ei personal. Nu am izbutit niciodată s-o facem să ne
spună pentru ce fusese trimisă în lagăr.
Jeanne, cea mai tânără — abia atinsese vârsta majoratului — studia la
Sorbona în momentul arestării sale. Cei doi fraţi ai ei, locotenenţi în armata
franceză, erau prizonieri în Germania. Tatăl ei era căutat de Gestapo, care o
deportase, în chip de ostatic.
Maria, evreica, fusese înhăţată într-o seară, în plină stradă şi expediată
în Polonia fără nici o altă formă legală. Soţul ei era om de afaceri din Lyon şi
aveau un băieţel de doi ani şi jumătate. Cel de-al doilea copil — de asemenea
un băiat — se născuse la trei luni după ce Maria fusese internată în lagărul de
concentrare, dar nu trăise decât cincisprezece zile.
Nu se scursese încă o săptămână şi eram toţi îndrăgostiţi lulea de femeile
noastre; dar la fel precum copiii care descoperă un cuib cu păsărele, nu ştiam
ce să facem cu ele. Cea mai mare parte a timpului o petreceam examinând şi
respingând sugestiile cele mai fanteziste, cele mai puţin realizabile. Cu toate
acestea, eram de acord asupra unui lucru: în nici un caz nu le puteam târî
după noi până în prima linie pentru a încerca să găsim prilejul de a le trece la
ruşi. Era mult prea nesigur iar dacă ar fi avut ghinionul de a străbate un
sector apărat de vreun detaşament asiatic cu obiceiuri primitive, ar fi fost
violate pe loc de toată trupa.
Fratele lui Fleischmann a fost cel care a găsit cheia problemei.
Fleischmann sosi într-o bună zi alergând să ne spună că fratele său era
Oberfeldwebel pe un tren blindat garat nu departe de noi, pregătindu-se să
58
plece în Franţa. Îl pusese pe fratele său în temă iar acesta se declarase gata să
facă şi imposibilul pentru a repatria protejatele noastre. Fetele nu au înţeles
imediat despre ce e vorba, au crezut că Gestapo-ul le descoperise urma şi
Maria izbucni în plâns.
Porta însă le lămuri:
— Plecaţi spre Franţa într-un prea frumos tren blindat. Ei, haide, haide,
sunteţi doar mutate la artileria grea. Frăţiorul lui Fleischmann se va ocupa de
asta...
Am trecut peste o mulţime de şine, ba ducând după noi, ba purtându-le
în braţe pe cele trei tinere pe jumătate moarte de spaimă, ajungând în cele din
urmă la trenul blindat cu tunurile sale îndreptate spre cer. Fratele lui
Fleischmann pregătise totul şi doi dintre oamenii săi stăteau de pază. Le
adresă un zâmbet Mariei, Rositei şi Jeannei. strângându-le pe rând mâna.
— Urcaţi-vă, copii, dar trap şi nu vă mai arătaţi. Staţi pur şi simplu
liniştite în ascunzătoarea voastră, veţi primi tot ce aveţi nevoie. E cam strâmt
la voi, dar vă vom duce acolo unde trebuie, veţi vedea...
Le-am ajutat să se instaleze. Aveau o singură cuşetă pentru ele trei, în
colţul cel mai de sus şi mai puţin accesibil dintr-un vagon blindat, plin cu
arme şi muniţii. Toate trei ne-au sărutat pe gură. Porta, emoţionat, le numi
"turturelele mele", drept care se alese cu o sărutare suplimentară.
Ceva mai târziu şi nu fără o strângere de inimă, priveam uriaşul convoi
pornind şi dispărând către vest. Nu am aflat dacă cele trei femei ale noastre au
ajuns în Franţa, dar ştiu că trenul a sosit la destinaţie fără mari pierderi.
La vreo şase săptămâni după această despărţire, cineva din rezistenţa
franceză îl ucisese pe fratele lui Fleischmann, la Mans, cu un glonte în ceafă şi
îi luă revolverul. Dacă patriotul francez ar fi ştiut povestea celor trei femei
deportate nu ar fi procedat în felul acesta. Dar aşa este războiul, în toată
splendoarea lui. Monstruos până la absurd.
Trenul nostru porni către est, având drept destinaţie nemărginitele stepe şi
întunecatele păduri ale Rusiei. Păstram soba din vagonul nostru încinsă la roşu,
dar eram îngheţaţi. Zi şi noapte zăceam strânşi în mantăile noastre, cu căciulile
îndesate până peste urechi. Dar zadarnic înfundam sobă, trăgeam pe noi ţoale
peste ţoale şi ne înghe-muiam unii în alţii, rămânearn mereu, fără speranţă,
mizerabil de îngheţaţi.
LA BISERICĂ
Am intrat în gara din Pinsk în mijlocul unei furtuni de zăpadă. La cantina
Crucii Roşii ne-au dat să mâncăm fasole şi în mod excepţional, aveau o
asemenea cantitate încât fiecare şi-a putut umple burta.
O soră de caritate îi sfătui pe Bătrânul să viziteze o minunată şi veche
biserică ce se înălţa chiar în spatele gării şi cum nu aveam ceva mai bun ce
făcut, toată şleahta noastră porni într-acolo.
Foarte veche şi impregnată cu miros de tămâie de veacuri, biserica era cu
adevărat superbă, plină de chestii masive şi sculpturi delicate, aurării
somptuoase şi fast catolic, cu candele mici şi lumânări mici şi unghere
59
împodobite cu sfinţi cunoscuţi, pictaţi în culori vii şi simple, având în mijlocul
naosului un spaţiu uriaş şi destul de înalt pentru a permite sufletelor bunilor
credincioşi să se înalţe nestingherite către sfânta împărăţie gata să le
intâmpine.
Lui Porta i se părea cam caraghios să te duci să caşti gura de admiraţie
într-o biserică şi nu se sfia să ne ia peste picior.
Dar apoi descoperi orga şi zâmbind imediat precum un copil nerăbdător,
explamă:
— Şi-acum ascultaţi la mine!
Am găsit scara ce ducea la claviatura marilor tuburi. Porta ne rugă să
trecem în spate să acţionăm burdufele, însă Pluto ne făcu semn să stăm pe
loc. El singur avea puterea a trei oameni obişnuiţi şi era prea de-ajuns pentru
treaba asta. Porta ne zâmbi din nou şi se aşeză pe locul organistului.
— Şi acum, dragii mei, veţi vedea cum ştie Joseph Porta să cânte la orgă!
Aplecat peste balustrada galeriei, Bătrânul scoase dintre buze pipa pe
care o făcuse cu propriile sale mâini.
— Fă-te că-mi cânţi bucata aceea de Bach pe care mi-ai cântat-o cândva
în Iugoslavia.
Porta habar n-avea de ce bucată e vorba, dar Tom Degeţelul îi fredonă
câteva măsuri. Era Toccata şi Fuga de Johann-Sebastian Bach. Îndată ce
recunoscu partitura cerută. Porta se lumină la faţă şi se răsti la Pluto:
— Pedalează, măi ocnaş înrăit şi Joseph Porta, Obergefreiter prin mila
Domnului, vă va arăta de ce-i în stare.
Răsuflă adânc şi trăsăturile sale se goliră orice expresie, aşa cum apare
un pahar murdar cu poşircă trezită după ce a. fost spălat pentru a fi umplut
cu vin de viţă nobilă.
Şi Porta începu să cânte. Părea că se amuză, că nu acordă nici o
importanţă la ceea ce făcea, dar notele ţâşneau în biserică precum stoluri de
păsări, unele mici şi vioaie ca libelulele, celelalte majestuoase şl răscolind
aerul cu aripile lor. Când încetă de a cânta, entuziasmul nostru se traduse
printr-un hohot de râs. Îşi aprinse o ţigară şi se aşeză mai confortabil.
Bătrânul îmi trase un ghiont şi, fără a-l pierde din ochi, şopti:
— Abia acum vei auzi ceva adevărat. Acum, că s-a pornit...
Bătrânul parcă era un părinte orgolios a cărui inimă se umple de
afecţiune în faţa adevăratei virtuozităţi.
Porta se feri să-l dezamăgească. Cânta, într-adevăr, din instinct, ca un
maestru. La început în surdină, mângâind uşor clapele, absent şi parcă
hipnotizat de propria sa muzică. Cântă pe rând Die Himmel rühmen des
Ewigen Ehre, de Beethoven, apoi cântecul de leagăn anonim Schlaf mein
Prinzchen, schlaf ein, pe care îl cântă cu asemenea dulceaţă inefabilă încât ni
se umezirea ochii de lacrimi iar Bătrânul şi cu mine am schimbat o privire,
comunicând într-o aceaşei bruscă revelaţie a frumuseţilor vieţii şi în acelaşi
regret de a fi înlănţuiţi cum eram de forţele întunericului.
Şi-apoi Porta se dezlănţui. Sfărâmă toate barierele şi mătură biserica cu
un amalgam sonor ce era totodată imn de bucurie, cor al tuturor lucrurilor vii
şi moarte, împletite într-un cântec de mulţumire. O fanfară titanică a o mie de
trompete. Jocul fulgilor de zăpadă într-o noapte de Crăciun, în timp de pace.
Păsările pădurii şi câmpului avântate cu ciocul către înaltul cerului ciripind
împreună un cor celest.
Rămăsesem împietriţi, transformaţi în statui. Soldatul acesta hidos,
respingător şi, născută de sub degetele sale, această gigantică slăvire a
60
bucuriei pure, cuceritoare, irezistibile...
Întâmplător, am coborât privirea către naos şi, spre marea mea uimire,
am constatat că era plin de oameni tăcuţi, nemişcaţi. Lângă altar stătea în
picioare un preot înalt, cu părul alb. Ceva mai încolo se înghesuia o grupă de
civili, cu faţa îndreptată spre galerie. Mijlocul bisericii era plin de soldaţi în
mantale murdare, aşezaţi, în picioare, cu coatele pe bănci, cu căciulile lăsate
peste chipurile lor slăbite de subnutriţie. Printre ei am distins vreo două surori
de la Crucea Roşie dar nici o clipă nu mi-au trezit obişnuitele gânduri
deocheate. Muzica lui Porta învăluia şi purifica totul. În sfârşit, încetă şi, în
tăcerea absolută, l-am auzit pe Pluto recăpătându-şi zgomotos suflul, la
postul său, în spatele orgii. Porta privi către Bătrânul şi apoi către mine.
— Nu-i prea rău pentru un concert din fuga calului într-o biserică...
Dar o spuse fără emfază. Foarte firesc. Era fericit. Fericit într-un fel
solemn, care nu-i era obişnuit. Glasul Bătrânului tremura de emoţie.
— Măi puşlama! Măi nătărăule!
Preotul se apropie şi el, sărutându-l pe Porta pe amândoi obrajii.
Asmus se căţără apoi pe scări şi ne anunţă că trenul se pregătea de
plecare. Preotul cel înalt şi voinic făcu semnul crucii peste capetele noastre.
— Dumnezeu să vă binecuvânteze, copiii mei...
Şi am regăsit viscolul şi vagonul de vite şi paiele murdare răspândite pe
podea. Trenul — frigorific în ceea ce ne privea — îşi urma drumul către
destinaţia sa necunoscută. Nu am coborât decât la Smolensk.
— Înapoi, ÎNAPOI, pentru dumnezeu! Are piciorul prins sub şenile!
Porta reacţionă aproape instantaneu. Tancul dădu înapoi, Porta mă ajunse
dintr-un salt şi, fiecare de o parte, l-am susţinut pe Hans Breuer care, în
picioare, palid ca moartea, se agăţase de flancul carului blindat. L-am trans-
portat în colibă şi Bătrânul aprinse o ţigară şi o înfipse între buzele vinete ale lui
Breuer. Decupă apoi carâmbul cizmei din jurul piciorului zdrobit al camaradului
nostru.
— Măi băieţi, măi băieţi, aţi înnebunit de tot?
ÎNAINTEA ATACULUI
Eram încartiruiţi în case rechiziţionate, la marginea Smolenskului.
Îndată după ce ne-am primit raţiile, am dat o raită până în marea piaţă a
târgului, care colcăia de soldaţi din toate armele şi armatele posibile: SS-iştii
cu capul de mort rânjind pe căştile lor, trupe de paraşutişti, cavalerişti cu,
pantaloni din piele şi cizme înalte cu pinteni, infanterişti în bluzoane de piele
cu pete brune, verzi şi albastre de camuflaj, soldaţi unguri şi români în
uniforme kaki, bărbaţi din toate armele şi armatele Europei Centrale adunaţi
în piaţa târgului din Smolensk, începând cu eleganţii ofiţeri de aviaţie cu
monoclu şi sfârşind cu pifanii păduchioşi şi jegoşi.
Cei mai mulţi dintre civilii ruşi purtau haine vătuite, incredibil de
zdrenţăroase şi încălţări de pâslă fără nici o formă. Am întâlnit vreo câteva
femei în vârstă purtând fiecare câte un sac mare în spinare, sporovăind ca
nişte coţofene. Deodată una dintre ele se opri, îşi desfăcu picioarele şi în clipa
61
următoare se slobozi răsunător, în timp ce la picioarele ei se lăţea o băltoacă.
Îndată ce termină, îşi reluă liniştită drumul.
— Ca o vacă bătrână! izbucni Porta, uluit. La fel ca o vacă bătrână!
Ruşii păreau a nu fi câtuşi de puţin afectaţi de gerul înspăimântător, care
asupra noastră avea un efect nefast.
Nu am rămas decât două sau trei zile la Smolensk, de acolo fiind
transportaţi cu camioanele la Bielev, unde era cantonat Regimentul 27.
Compania noastră fu încorporată în batalionul 21, comandat de
Oberstleutnant-ul von Lingdenav, ajutat de maiorul Hinka. Dacă compania
noastră nu ar fi fost comandată de ticălosul de Meier, toate ar fi fost cum nu se
poate mai bune.
Porta susţinea că Domnul i s-ar fi arătat în vis pentru a-i spune că în
curând se va deschide sezonul de vânat ticăloşi şi că nu peste mult timp
compania va avea un nou comandant. Acestea erau revelaţiile făcute de
Domnul Obergefreiter-ului Porta, amin.
Între ostaşii companiei se vorbea mult despre vânătoarea de ticăloşi.
Meier îşi permitea cu noi lucruri de necrezut. Ne priva de ceea ce era dreptul
nostru în toate privinţele şî nu scăpa nici un prilej să ne batjocorească. Cel
mai mare triumf pentru el era să ne impună exerciţii şi marşuri ca şi cum nu
am fi fost pe front. Toţi ceilalţi ofiţeri clătinau din cap şi-l considerau, nebun
şi, îneepând din acel moment, toţi au înţeles că Meier putea crăpa fără ca
nimănui să-i pese în ce împrejurare şi-ar găsi moartea. De acum înainte Meier
ne aparţinea. El încă nu ştia, dar noi, noi o ştiam. Am încetat să
trăncănimdespre vânătoarea de ticăloşi şi mulţi îşi pregătiseră gloanţe
dum-dum9. Un capitol închis.
Unul dintre cei care îşi puneau mai mult la inimă măgăriile lui Meier era
Hans. În două rânduri îmi propusese să dezertăm împreună, dar nu am avut
curajul să încerc.
— Păi bine, Sven, nu pricepi că trebuie s-o întindem de aici, cu orice preţ?
L-am privit cu atenţie.
— Hans, te rog, nu te apuca să faci tâmpenii!
Într-o seară am primit ordin să pregătim tancurile pentru o misiune. Am
făcut plinul cu benzină şi muniţie: câte zece mii de boabe pentru fiecare dintre
cele două mitraliere, o sută de obuze de mare putere explozivă, o sută de obuze
blindate, cincizeci de obuze perforante, apoi grenade de mână, rachete
luminoase, muniţie pentru pistoale şi carburant pentru aruncătoarele de
flăcări.
Porta era întins pe burtă, intrat până la genunchi, cu capul în jos, în
blocul motorului şi blestema cu năduf armata care îi preschimba pe oamenii
obişnuiţi în ticăloşi de prima mână. Din când în când, înăbuşindu-şi râsul,
zbiera dintre cilindri şi supape:
— Hei, Bătrâne. De data asta cred că voi trage un decar. Mi-a şoptit-o
bunul Dumnezeu...
— Dacă n-o face altul înaintea ta. Suntem şapte sute în companie...
Drept răspuns, Porta se porni să şuiere printre dinţi un semnal de
vânătoare. După aceea, Bătrânul şi Tom Degeţelul se întoarseră în colibă să
pregătească gustarea de seară, în timp ce Pluton plecă spre intendenţă să ne
Gloanţe explozive; în cazul acesta e vorba de crestarea vârfului proiectilului,
ceea ce face ca acesta, la impactul cu ţinta, să se desfacă producând răni
asemănătoare cu cele ale gloanţelor explozive.
9
62
aducă raţiile. Porta şi cu mine urma să ducem tancul pe lângă casă şi să-l
camuflăm cu crengi şi zăpadă pentru a-l ascunde privirilor aviatorilor ruşi,
care aruncau în fiecare noapte deasupra noastră paraşute luminoase.
Hans Breuer ni se alătură pe când manevram carul de luptă şi ne spuse
că tocmai primise o scrisoare prin care era informat că soţia sa fusese dusă la
spital în vederea unei serioase intervenţii chirurgicale la abdomen. Era foarte
deprimat şi îmi reproşez încă şi astăzi că nu l-am supravegheat mai bine. Îi
cunoşteam starea de spirit şi veştile acestea rele pe deasupra... Ar fi trebuit să
deschid mai bine ochii, dar nu te poţi gândi la toate şi, după o clipă, era prea
târziu.
Eram în faţa tancului, îndrumându-l pe Porta cu glasul şi cu mâna să
adăpostească maşinăria fără a dărâma coliba. L-am auzit pe Hans Breuer
ţipând şi am înţeles îndată că făcuse ceea ce era de aşteptat. Când am ajuns
lângă el stătea într-un picior, cu celălalt prins între butuc şi şenila taneului.
*
După plecarea ambulanţei am discutat despre felul în care Bătrânul
trebuia să redacteze raportul. Ne-am înţeles să spunem că încercase să se
urce pe tanc dintr-o parte şi că, în aceeaşi clipă, Porta manevrase înapoi, în-
ţelegând greşit semnalul meu. Hans alunecase, prinzându-şi piciorul. Era
plauzibil, fără îndoială, dar nu şi inatacabil pentru simplul motiv că era strict
interzis a te urca lateral pe tanc. Totdeauna trebuia să te urci prin faţă, sub
privirile conducătorului.
Şi, bineînţeles, părea ciudat că îşi strivise piciorul chiar în ajunul unei
ofensive.
— Ciudat ori ba, ne doare-n şpiţ. declară Bătrânul. Ştim cu toţii la ce ne
putem aştepta, dar atât timp cât nu vor putea dovedi nimic, toate vor merge
bine. Şi nu vor putea dovedi nimic cât timp vom susţine cu toţii aceeaşi
explicaţie.
— Tot ce ne putem dori, spuse Porta, este să nu-l chinuiască prea mult cu
întrebările.
Un somn greu, de brute. Trezirea la ora unu. Ora prevăzută pentru atac.
Tom Degeţelul aprinse o lampă şi, încă ameţiţi de somn, ne-am echipat la
lumina sa tremurătoare. Aşezat turceşte, Porta îşi scărpina cu furie pieptul
îngust, cu claia de păr roşcat zbârlită în toate direcţiile. Bătrânul şi Pluto
prindeau păduchi pe care îi aruncau în flacăra lămpii, unde măruntele bestii
se dezintegrau cu un mic pocnet, emanând un miros uleios, greţos.
După mai puţin de un sfert de oră iată-ne complet echipaţi şi, tremurând
de frig, ne-am căţărat cu toţii în tanc. Ne-am înnodat cu grijă eşarfele noastre
jegoase, am tras căciulile pe urechi şi ne-am pus ochelarii de zăpadă.
Câtă deosebire între tânărul erou rumen în obraji, drept ca un I, cu
privirea de oţel, scrutând dârz întinderile cucerite, câtă deosebire între acest
războinic adulat de femei, pe care îl vezi pe afişele de recrutare din toate ţările
lumii şi sărmanul soldat speriat, răcit, cu nasul înfundat, obrazul de ceară şi
gura urât mirositoare, care este realitatea războiului. Dacă pictorii, care fac
aceste afişe şi-ar da seama cât de tragic este ceea ce realizează ei cu arta lor
ridicolă, şi-ar căuta desigur alt mod de a-şi câştiga traiul. Dar fără îndoială că
nu ar putea găsi altul căci, privind cu atenţie, îţi dai repede seama că doar ar-
tiştii de mâna a şaptea îşi prostituează „arta" în aceste mâzgălituri plătite.
Afişele de recrutare militară sunt fără excepţie apanajul celor mai mediocre
63
talente din lumea întreagă.
Toate motoarele batalionului fremătau şi bubuiau de la un capăt la
celălalt al satului. Din când în când câte o scurtă rază de lumină ţâşnea
dintr-o lanternă dar, în afară de aceste rare luciri pretutindeni domnea un
întuneric de smoală. „Râşniţele de cafea" — aşa poreclisem noi aparatele
ruseşti din cauza zumzetului lor astmatic — se roteau, nevăzute, pe deasupra
capetelor noastre, survolându-ne uneori atât de jos încât acopereau pentru o
clipă zgomotul viu, vacarmul infernal al proriilor noastre motoare.
Am ieşit din sat pe companii. Era o beznă de nepătruns şi cel mai greu era
să nu loveşti tancul din faţă. Pentru a-i uşură misiunea lui Porta, care mânuia
comenzile carului nostru de luptă, Pluto şi cu mine ne instalasem afară pe turelă
şi îi transmiteau instrucţiunile prin telefon. Înaintam în zăngănit de fier cu
cincizeci, cincizeci şi cinci kilometri pe oră. Deodată se auzi un zgomot ca de
chibrituri rupte, dar mult mai puternic. După încă o jumătate de minut zgomotul
se repetă şi bucăţi mari de lemn ne-au trecut pe lângă urechi. După ce această
ciudăţenie se repetă de cinci ori la rând, am înţeles în sfârşit că eram pe cale să
culcăm la pământ stâlpii de telegraf şi-l readuserăm pe Porta pe şosea. Ceva
mai încolo era să intrăm peste tancul dinaintea noastră, care se oprise lângă un
pod pe care blindatele nu-l puteau trece decât câte unul. A trebuit să plasăm
câte un om de fiecare parte a podului, pentru a dirija monştrii cu ajutorul
capetelor ţigărilor aprinse. Doar câţiva centimetri mai mult la dreapta sau la
stânga şi apele râului Upa şi-ar primi prada pe care o aşteptau.
Către ora patru dimineaţa am oprit în marginea unor tufişuri. Am oprit
motoarele şi peste umerii noştri se lăsă o tăcere grea. Din inima beznei nu mai
răzbătea decât gângăveala comică, intermitentă, a „râşniţelor. de cafea". Din
timp în timp cobora câte o paraşută luminoasă ce strălucea ca un soare în
miniatură deasupra sectorului. Încolăcit şi înghesuit pe podeaua metalică a
tancului am încercat să dorm în timp ce ofiţerii noştri primeau ordinele de luptă
de la autorităţile regimentare.
Nici nu închisesem bine ochii că a trebuit să reintrăm în formaţie de luptă.
Comandanţii de pluton ne împărţiră ordinele.
MARELE SPECTACOL DE OPERETĂ
Regimentul 27 blindate, concomitent cu diviziile a 4-a, a 18-a, şi a 21-a
va ataca poziţiile ruseşti de la Serpuhov, la nord de Tuia. Aceste poziţii trebuie
străpunse pentru a permite înaintarea în adâncime pe direcţia Moscovei.
Regimentul de tancuri grele ale Diviziei 12 Panzer va fi în fruntea ofensivei,
având trupele de infanterie SS în rezervă pe flancul drept. Compania noastră
va fi plasată în extremitatea aripii stângi şi se va infiltra în spatele poziţiilor
inamice, pentru a deschide drumul companiilor din rezervă. Compania a treia
va fi în frunte.
— Onoare memoriei companiei a treia! rânji Porta.
— Obiectivul nostru este un sat în ruine situat exact dincolo de linia
principală a bătăliei. Panzer-Grenadierii din Regimentul 104 puşcaşi ne vor
însoţi pentru a lua parte la atac sub protecţia tancurilor noastre. Recapitulez:
64
Ora 6 şi 40: atacă avioanele Stuka
Ora 6 şi 48: atacă compania a treia.
Ora 6 şi 51: compania noastră urmează compania a treia.
La ora 6 şi 50, un violent tir de baraj va fi declanşat la trei kilometri în
spatele inamicului.
Un spectacol magnific. Proiectile trasoare de tpate culorile străbăteau
şuierând cerul. La orizont ardeau păduri şi sate, proiectând asupra norilor
reverberaţiile lor purpurii. Ici şi colo explodau obuze, semănând întunericul
cu străfulgerări albe, dar exploziile acestea dispersate nu ne împiedicau să
simţim până în măduva oaselor abisala tăcere care precede furtuna. Uneori
mai ţăcănea cu furie câte o mitralieră, ale cărei gloanţe se împrăştiau printre
ruine, în jurul nostru.
Da, într-adevăr, un spectacol magnific. Căci o bătălie organizată este
spectacolul prin excelenţă — întrebaţi-i pe regizorii de cinema —, buchetul
jocurilor de artificii, atracţie-vedetă, marea finală, apoteoza dramei. Războiul
eu teama sa prelungită, cu murdăria, foamea şi mizeria sa nu mâi puţin
eroice, îşi atinge paroxismul într-o desfăşurare supraomenească de
splendoare şi sălbăticie.
Bătrânul îmi vorbise adesea de atacurile blindatelor în cursul cărora zeci
de tancuri erau incendiate de tunurile anticar ale inamicului, cu echipajele
întemniţate arzând în cuptorul din interiorul lor. Şi ne mai spusese de multe
ori că a fi în fruntea unei ofensive era o încercare din care puţini scăpau cu
viaţă. Dar desigur că noi, cei din batalioanele disciplinare, vom fi veşnic cei din
frunte.
— Ei, Sven, ai scris câteva cuvinte de despărţire pentru mama şi iubita
ta?
Întrerupându-mi gândurile întunecate, glasul grav al Bătrânului mă făcu
să tresar. Am mâzgălit câteva cuvinte pe un petec de hârtie, la înălţimea
tabloului de bord. După ce am terminat, Porta îmi trecu o sticlă şi-mi spuse cu
obişnuitul său rânjet strâmb.
— Bea puţin curaj, puştiule şi vei uita că ne aruncă în cap obuze încinse
la roşu. Te vei crede la exerciţii.
Curajul lui Porta era alcool de 96° şterpelit de la infirmerie. Mai târziu
aveam să-l beau adesea, dar niciodată pur. Porta izbucni în râs văzându-mi
chipul.
— Scuze, am uitat să spun că trebuie să-ţi retragi glota şi să înghiţi fără
să guşti!
Spre marea mea uimire, Tom Degeţelul apucă sticla şi supse liniştit, fără
să chiulească, precum un sugaci biberonul său. Porta fu nevoit să-i smulgă
flaconul.
— Ajunge, gură de canal. Mai lasă şi celorlalţi ceva!
Tom Degeţelul râgâi zgomotos.
— Mulţumesc, Porta. Dacă ajung colo-sus înaintea ta, voi aduna un cor
de îngeri să-ţi ureze bun venit.
— Îl auzi? întrerupse Bătrânul. Îşi închipuie că va urca la ceruri. Nu,
copiii mei, dacă ar fi să-mi crească cândva pene undeva, ele vor puţi a smoală.
Ordine date cu glas înăbuşit răsunară afară şi câţiva grenadieri se urcară
pe tanc. Am fript o ultimă ţigară.
— Gata de atac! Compania a 5-a, înainte marş!
În zumzetul motoarelor sale, compania străbătu ruinele sătucului.
Capacele turelelor noastre erau încă deschise şi, agăţaţi în spatele nostru,
65
grenadierii aşteptau deschiderea balului înainte de a sări jos. Cu ochii aţintiţi
prin deschizăturile înguste ale postului de pilotare, Porta ţinea cu mâna
stângă comenzile. Bătrânul, în picioare în turela centrală, străpungea cu
privirea bezna prin hubloul de ochire. Pluto era la postul său, lângă tunul de
calibru mare iar Tom Degeţelul deschisese toate buncărele cu muniţie, gata să
reîncarce tunul pe măsură ce vor fi ejectate tuburile goale, înroşite de explozie.
Aşezat în faţa postului de radio, mă încredinţai pentru a douăzecea oară că
mitraliera era pusă la punct şi împinsei uşor lunga bandă de cartuşe
înfăşurată în jurul meu precum un şarpe lat şi plat.
Un glas ce părea că-şi înăbuşe o izbucnire de râs:
— Compania a-5-a... Compania a 5-a... Aici postul de comandă al
companiei... Ordin către toate tancurile de a deschide focul!
Şi infernul se dezlănţui, strivind capetele noastre cu mugetul, tunetul,
scârşnetul şi vacarmul energiei eliberate.
Lungi flăcări galbene şi roşu ţâşneau precum lăncii de foc din gura
fiecărui tun. Interiorul tancului era ca un cazan de vrăjitoare, ca ceaunul unui
demon. Fumul exploziilor ne irita ochii şi ne ardea gâtul. La plecarea salvei, o
flacără ascuţită ţâşnea din culasa tunului nostru, împungând ca un pumnal
aerul încărcat. Tuburile obuzelor trase se îngrămădeau şi zdrăngăneau
asurzitor pe podeaua metalică.
Priveam cu gura căscată priveliştea care ne întâmpina. Deodată am zărit,
drept în faţă, infanterişti ruşi. Ca un automat, am privit prin aparatul de
ochire, arătătorul se chirci pe trăgaci, conform instrucţiunilor şi în mod
reglementar... Acum! Cu privirea rece, cu pleoapele strânse, urmăream
traiectoria gloanţelor mele: trasoare, corectând tirul şi îndeplinindu-mi
sarcina de asasin. Apoi o lovitură puternică mă proiectă înainte şi dacă nu aş
fi avut casca de protecţie cu margine de piele, obrazul mi-ar fi fost zdrobit de
culasa mitralierei. Bătrânul se porni să-l certe pe Porta, care ne aruncase
într-o pâlnie de obuz adâncă de câţiva metri.
— Ai răbdare să-mi pot lua elan şi să conduc rabla asta aşa cum trebuie,
vociferă Porta.
Încet-incet, artileria antitanc rusească începuse să reacţioneze şi primele
tancuri imobilizate ardeau ici şi colo, îngrămădiri de oţel înconjurate de flăcări
roşu, scuipând spre cer torente de fum negru, gros, ca o catifea.
Ne urmam înaintarea, încet, cu grenadierii ascunşi în spatele nostru,
pregătiţi să nimicească infanteria rusească îndată ce le vom fi străpuns
poziţiile. Către amiază Ivan bătu în retragere. După ce am fost realimentaţi cu
muniţii şi carburant, ne-am repezit pe urmele sale. Uneori ruşii se retrăgeau
în câte un sat. Atunci ne opream şi, un sfert de oră mai târziu, satul nu mai
era decât o vâlvătaie de flăcări în care ne năpusteam din nou, zdrobind totul în
calea noastră: soldaţi, bărbaţi, femei, copii şi animale domestice. Dacă în faţa
noastră apărea o casă incendiată, treceam prin ea dintr-o parte în cealaltă,
într-un vârtej de scântei, ducând uneori cu noi grinzi arzânde pe care le
pierdeam ceva mai încolo, după ce, pentru o clipă, crezusem că tancul nostru
era în flăcări.
Soldaţii ruşi ştiau să moară. Nu o singură dată am văzut câte o mână de
oameni cramponându-se într-un punct strategic şi întârziind înaintarea
noastră până la ultimul cartuş, sau până îi striveam sub şenile.
La început este ciudat să vezi pe cineva aşezat, culcat sau târându-se pe
drum, cineva pe care să nu-l eviţi, ci să-ţi urmezi drumul drept, neabătut,
lăsând în urmă o masă de carne informă, o senzaţie foarte ciudată. Ciudată
66
pentru că nu simţi absolut nimic. Îţi dai seama, pur şi simplu, că în mod
provizoriu eşti incapabil să simţi vreo emoţie. Mâine, sau poate peste o
săptămână, o lună, un an, cincizeci de ani. Dar pentru moment, nimic. Nu ai
timp pentru asta. Ştii doar că se întâmplă ceva ce înregistrezi mecanic prin
sunete şi imagini care sunt însă imediat date la o parte, pentru o analiză
ulterioară.
Am făcut cunoştinţă cu blindate ruseşti grele, enormi mastodonţi de
nouăzeci sau o sută de tone, echipate cu un tun mare de 22 centimetri. Totuşi
erau prea greoaie pentru a ne nelinişti prea mult. Le-am distrus fără prea
mare greutate, unui după altul.
După opt săptămâni de înaintare neîntreruptă puterea noastră de luptă a
slăbit şi ne-am stabilit la Podolsk, la sud-vest de Moscova. Din nefericire ne
apucase iarna rusească, a cărei asprime e de neînchipuit. Mii şi mii de soldaţi
germani au murit îngheţaţi. A trebuit să fie organizat un nesfârşit convoi
pentru evacuarea celor cărora, din cauza gangrenei li se amputase braţul sau
piciorul.
Aprovizionarea noastră încetă. Nu mai aveam nici muniţii, nici
carburant. Eram izolaţi în inima Rusiei, la temperaturi de —50° şi nimeni, sau
aproape nimeni nu avea blănuri sau alt echipament de iarnă care să reziste
viscolelor dezlănţuite. Mâinile şi picioarele ne făceau să suferim îngrozitor şi
adesea puteam fi auziţi ţipând sau gemând de durere, precum copiii. A face de
gardă timp de mai mult de zece minute la rând însemna moarte sigură.
Oricine era atins de un glonţ rămânea încremenit în poziţia în care îl găsise
proiectilul. Zilnic descopeream câte un cadavru ţeapăn ca lemnul sprijinit de
trunchiul unui copac sau de peretele tranşeei.
Era rândui ruşilor să preia iniţiativa şi trupele lor siberiene, călite în
războiul de iarnă, nu întârziară să ne inspire un respect nemărginit. Ne
hăituiau şi noaptea, fără întrerupere şi fără îndurerare. Lipsa de carburanţi
paralizase tancurile noastre; dar chiar dacă am fi avut la dispoziţie toată
benzina din lume, nu ne-ar fi fost cu nimic de folos, căci motoarele erau
îngheţate, înţepenite, inutilizabile. Dacă le atingeai, comenzile vibrau ca nişte
vergele de sticlă.
La 22 decembrie 1941, după trei săptămâni de atacuri neîntrerupte, ziua
şi noaptea, ne-am retras în mijlocul furtunii de zăpadă. Aruncasem în aer
toate carele noastre de luptă pentru a împiedica inamicul să pună mâna pe
ele. Epuizaţi, orbiţi de zăpadă, ne târam cu greu spre apus.
Păşeam între Porta şi Bătrânul şi eram atât de bolnav din cauza frigului,
foamei şi oboselii încât din când în când trebuiau să mă poarte pe sus, pentru
a mă face să continui drumul. Când mă prăbuşeam în zăpadă, mă înjurau şi
mă loveau până o luam din nou din loc. Numai datorită încăpăţânării lor, Tom
Degeţelul şi cu mine nu am împărtăşit soarta a mii de oameni care au rămas
culcaţi pe pământ în nemărginirea albă, doar pentru că părea atât de uşor să
nu te mai mişti în aşteptarea morţii prin îngheţ. Ruşii se ţineau scai de noi,
fără răgaz. Pentru ei gerul nu avea însemnătate. Erau mereu în stare să se
lupte.
În calitatea noastră de regiment disciplinar, fireşte că alcătuiam
ariergarda, la fel cum fusesem avangarda pe timpul ofensivei.
Ceva mai la sud de Stalingrad am primit ordinul să săpăm gropi în
zăpadă şi să păstrăm — cu orice preţ — poziţiile, era vorba de sătucul
Garadnja. Urmară zile de nesuportat în cursul cărora infanteria rusă veni să
ne strivească realmente pe poziţiile noastre. Mii de morţi se îngrămădiră în
67
faţa tranşeelor, dar cu o încăpăţânate îndârjită, ruşii aruncau mereu noi
efective în luptă. Episodul acesta a fost unul dintre marile masacre ale
războiului.
Bătrânul fusese numit şeful plutonului nostru, care cuprindea
doisprezece oameni. Într-o noapte, ruşii izbutiră în cele din urmă să străpungă
liniile noastre pe o adâncime de aproape douăzeci şi cinci de kilometri. Apă-
ram un cuib de mitralieră împreună cu Asmus şi Fleischmann şi trăgeam fără
încetare asupra valurilor succesive de atacatori, căscând bine ochii să nu-i
doborâm pe ai noştri, care purtau, după modelul rusesc, mantale albe cu
glugile trase peste căşti. Mai mult ne conducea instinctul decât vederea.
Deodată, în spatele nostru răsunară ordine în limba rusă. Am strâns
repede mitraliera, pistoalele-automate, grenadele şi am rupt-o la fugă, unde
vedeam cu ochii...
Asmus a fost destul de idiot să se înşele în privinţa direcţiei şi a nimerit
drept în braţele ruşilor.
Fleischmann şi cu mine am ales direcţia cea bună, dar fuga noastră s-a
încheiat cu toate acestea în acelaşi fel, căci eram pe de-a-ntregul încercuiţi.
Scriu cu mare silă capitolul de faţă, care se referă la perioada captivităţii
mele. Ştiu prea bine că poate folosi, probabil, la întărirea unor puncte de
vedere de care nu mă simt deloc atras, în timp ce alţii mă vor trata drept
mincinos, ipocrit şi trădător al poporului.
Citind capitolul acesta, fanaticii unuia dintre aceste puncte de vedere se
vor grăbi să sublinieze anumite pa-saje cu roşu, exclamând triumfători:
— Ei bine, iată cum e acolo! Judecaţi singuri, după spusele unui martor
ocular. Ascultaţi aceste adevăruri despre Rusia Sovietică. Dacă cineva m-ar
întreba dacă este aşa sau nu în Rusia Sovietică, nu i-aş putea spune, cu toată
răspunderea, decât că nu ştiu. U.R.S.S.-ul este o ţară imensă. Am trăit acolo
un timp destul de scurt şi nu am văzut decât o mică parte a ţării. Iar
împrejurările în care am fost acolo erau de asemenea natură încât nu mi-a fost
posibil nici să am legături obligatorii şi nici să procedez la sondajele neapărat
necesare pentru elaborarea obiectivă a unui lucru atât de complex cum este o
explicaţie privind felul „cum se petrec lucrurile" într-o ţară străină.
Pentru aceşti oameni eu eram duşmanul. Aveau cele mai întemeiate
motive să mă urască, să se poarte fără mănuşi cu mine şi puţin să le pese dacă
mi s-ar fi întâmplat ceva rău. De fapt, nu eram oare unul dintre cei care
contribuiseră la incendierea miilor de sate şi la distrugerea vieţii a milioane de
bărbaţi şi femei?
Nu împărtăşesc părerea simplistă conform căreia nazismul şi democraţia
populară nu ar fi decât o apă şi un pământ, că Hitler şi Stalin ar fi din acelaşi
aluat. O singură privire asupra portretelor alăturate vă va demonstra
absurdul acestei afirmaţii. Hitler era un isteric, Stalin un tip ambiţios care
avea destul de mult bun-simţ să nu se joace cu revoluţiile, ci să-şi urmeze
propria sa potecă, veşnic gata să se apere cu o pricepere aproape ştiinţifică, o
răbdare fără margini şi o neîncredere la fel. Stalin nu era un prost şi probabil
nici un sfinţişor. Cum nu l-am cunoscut personal, prefer să nu-l judec. Dar
dacă după compararea profilului acestor doi oameni mai doriţi să comparaţi şi
ceea ce au scris, veţi constata foarte repede că Hitler şi Stalin erau cum nu se
poate mai diferiţi unul de celălalt.
Povestea timpului petrecut de mine printre ruşi, ca prizonier de război,
68
nu poate fi, deci, şi nici nu trebuie luată şi folosită ca un argument pentru sau
împotriva socialismului, pentru sau împotriva lui Stalin, pentru sau împotriva
"blocului de răsărit". Atât timp cât Führer-ul şi acoliţii săi, cei morţi şi cei încă
în viaţă care mai bântuie cam peste tot în lume, vor continua să exercite o cât,
de mică influenţă, nu facem altceva decât să ne pierdem vremea şi energia
încercând să găsim la Moscova pricinile feluritelor spaime care împovărează
sărmana noastră planetă. Atât timp cât libertatea democratică nu va depăşi
stadiul de postulat teoretic, nu avem nici un drept să măturăm altundeva
decât în faţa propriei noastre porţi.
Pe de altă parte, din partea mea vă puteţi păstra întreaga libertate şi să
faceţi cu ea ceea ce vă place, cu condiţia să fiu lăsat în pace. Dorinţa mea de
libertate nu coincide cu traiectoria gloanţelor de armă. După ce am gustat
războiul sub toate formele, m-aş supune de bunăvoie celor mai severe
constrângeri, de ar fi nevoie, cu condiţia să putem trăi în pace. Nu este
suficient să te ridici şi să strigi „Nu mai vrem război", ca apoi să te aşezi la loc
închipuindu-ţi că ţi-ai făcut datoria. Trebuie ca voinţele să se impună; trebuie
ca toată lumea să aibă destulă mâncare, ca toate marile programe şi planuri
umanitare să devină fapte reale şi nu să rămână pe hârtie, Acest lucru va cere
eforturi considerabile, întinzându-se probabil timp de mai multe generaţii.
Edificarea puternicei maşinării care va asigura producţia şi repartiţia echi-
tabilă a bunurilor va necesita multă energie şi autodiscir plină. Va impune cea
mai grea dintre constrângeri: nevoia de a subordona interesele individuale
celor de ordin general. Interesele generale şi nu, ca în cazul nazismului,
interesele unei anume pături privilegiate. Aceasta va cere renunţarea la un
anumit confort, la anumite comodităţi personale. Va însemna să uităm de noi
înşine şi va lichida acea formă de individualism care nu recunoaşte decât
drepturile individului şi niciodată obligaţiile sale. Dar ar fi atât de plictisitor,
atât de uzat, atât de repetat până la saturaţie de a vorbi despre obligaţiile
individului. Cu toţii vorbim prea mult despre libertate, subînţelegând că sin-
gura noastră dorinţă este de a-i extermina pe ceilalţi. Sau, ceea ce este culmea
infamiei, de a-i împinge pe alţii să se extermine între ei, scoţând castanele din
foc, pentru a ne bucura de spectacol.
Două motive, de altfel asemănătoare, mă fac să vorbesc despre timpul
petrecut în Rusia, în ciuda silei şi temerii mele de a fi greşit interpretat, cu sau
fără voie.
Primul este eă acest reportaj de război, aşa cum l-am trăit eu, nu as fi
complet dacă ar fi lipsit de-acest capitol şl al doilea că un asemenea capitol
este necesar într-o carte care vrea să combată războiul, adică exact opusul,
unui pamflet ce încearcă să demonstreze că aşa se petrec lucrurile în Uniunea
Sovietică, ţară uriaşă pe care, o repet, nu o cunosc mai deloc, dar pe care mi-o
închipui, în timp de pace, la fel de omenească şi imperfectă ca orice altă
naţiune din lume. Cu alte cuvinte, foarte obişnuită şi cuprinsă de preocupările
banale ale vieţii de zi cu zi.
Nu există nimic care să împingă mai tare la desperare decât faptul de a fi
prizonier.
Am fost închis împreună cu Fleischmann într-o casă din Klin, sub
supravegherea unui soldat rus. Lovituri de cizmă, pumni, înjurături şi blesteme
69
se abătuseră grindină pe spinările noastre, în tot lungul drumului ce despărţea
linia frontului de acest centru de regrupare stabilit la Klin. Am fost interogaţi de
un ofiţer care voia să afle alcătuirea regimentului nostru şi o mulţime de alte
amănunte de acest fel. Pe când reveneam la închisoarea noastră provizorie, am
văzut cum ruşii executau vreo zece SS-işti bătându-le în ceafă tuburi goale de
cartuşe, cu ciocanul. Altundeva răstigniseră un maior pe o uşă. Alţi SS-işti
fuseseră făcuţi terci cu lovituri date cu patul armei şi cu biciul căzăcesc.
Pentru ei sunase ora răfuielilor.
PRIZONIERATUL
Noaptea târziu am fost adunaţi, cam două mii de oameni, într-o coloană
lungă care se puse în mişcare către est, sub paza strictă a cavaleriştilor. Era
interzis cu desăvârşire a ieşi din rânduri, aşa că eram nevoiţi să ne uşurăm
din mers, în pantaloni. Biciul îi punea din nou pe picioare pe cei ce cădeau în
zăpadă. Iar dacă nu izbuteau, cădeau sub sabia cavaleriştilor. Trei zile de
marş ne-au dus până în satul Kimri, unde am fost îngrămădiţi într-un hangar
imens. Nu mâncasem de când plecasem din Klin, dar mâncarea ce ne-a fost
adusă puţea aşa de groaznic încât nimeni nu s-a putut atinge de ea.
Fleischmann şi cu mine ne-am hotărât să evadăm. Pentru a ne satisface
nevoile aveam nevoie să mergem în spatele hangarului şi în cursul uneia din
aceste ieşiri am profitat de o clipă în care nu eram supravegheaţi şi am luat-o
la goană peste întinderea îngheţată. După vreo 300 de metri am trecut o baltă
acoperită cu un strat gros de gheaţă şi ne-am continuat avântul fără să simţim
nici urmă de oboseală. Până una-alta doar frica era singură senzaţie pe care o
puteam simţi. Goana aceasta nebună a continuat toată noaptea. Cum pe
vremuri astronomia fusese una dintre damblalele mele, mă orientam foarte
bine cu ajutorul stelelor. Străbăturăm o pădure întinsă ajungând la un loc
îngheţat. Ajunsesem pe malul celălalt când ne-a strigat un soldat
încotoşmănat în blănuri, fără alt rezultat decât că ne-a făcut să gonim mai
iute. O rafală de gloanţe ne-a şuierat pe la urechi, dar, din fericire pentru noi,
nici unul nu şi-a atins ţinta. Câteva minute mai târziu ne întindeam gâfâind la
adăpostul tufişurilor dese.
Chiar în aceeaşi seară am ajuns la un pâlc de case de lemn şi am găsit o
ascunzătoare într-un grajd, unde ne-am odihnit douăzeci şi patru de ore. O
găină imprudentă ne-a servit drept prânz. Crudă, bineînţeles. Nu aveam cum
s-o frigem. În noaptea următoare ne-am adăpostit în alt staul. Îngropaţi în
paiele uscate ne simţeam minunat şi nu ne mai venea să ne mişcăm deacolo.
În după-amiaza zilei ce a urmat nişte strigăte ne-au pus în stare de
alarmă. Am riscat să aruncăm o privire prin crăpăturile acoperişului. Cinci
soldaţi ruşi, însoţiţi de doi dulăi. După ce-au vorbit îndelung cu cei de la
fermă, soldaţii au plecat. Am aşteptat să-se însereze ca să încercăm s-o
ştergem, dar ne-a zărit un bătrân care n-a părut deloc mirat să ne vadă ieşind
din staul.
— Prizonieri de război? ne-a întrebat el într-o germană stricată.
Am făcut din cap semn că da.
Ne-a dus înăuntru şi ne-a dat să mâncăm. În încăperea cea mare mai
luau cina un alt bărbat şi patru femei. Ne-au primit tăcuţi şi s-au înghesuit să
ne facă loc la masă. Ne-au privit mereu, pe furiş, tot timpul cât le-am înfulecat
friptura de berbec şi cartofii fierţi. Dar nimeni nu ne-a vorbit.
70
Bătrânul ţăran ne-a lăsat să dormim acolo, ca să ne putem odihni cum
trebuie şi a doua zi dimineaţă ne-a dat fiecăruia câte o pufoaică şi un pantalon
vătuit. Hainele acestea calde şi uscate ne ofereau de altfel şi avantajul de
nepreţuit de a trece în anonimat. De acum înainte puteam să mergem în
amiaza mare fără să riscăm să ne trădeze uniformele noastre negre. Ne-am
despărţit cordial, cu părere de rău, de acei oameni cumsecade şi tăcuţi.
Timp de patru zile am mărşăluit spre vest. Apoi norocul ne-a părăsit: la
marginea unei pădurici am dat nas în nas cu soldaţii ruşi care parcă au ieşit
din pământ. Ne-au cerut actele. Am încercat să le vorbesc în daneză. Fără
succes. Unul dintre ei înţelegea puţin engleza şi am reuşit să-i explic că eram
danezi, că nemţii ne închiseseră într-un lagăr de concentrare, apoi ne
înrolaseră forţat într-un batalion disciplinar, dar că noi preferasem să de-
zertăm. Comandantul unităţii ruseşti la care ne prezentasem hotărâse să ne
trimită la Moscova, dar în drum spre gară ne rătăcisem cu desăvârşire...
Se sfătuiră îndelung între ei cu voce scăzută. Nu înţelegeam rusa, dar
oricum era limpede că nu mă credeau. În cele din urmă ne-au dus la
comandant. Pe drum, unul dintre ei observă că am ceas la mână şi, în clipa
următoare, nu mai aveam ceas la mână. Altul îmi confiscă lănţişorul de aur pe
care mi-l dăruise Ursula. Comandantul de unitate ne-a tratat corect şi ne-a
supus unui lung interogatoriu. Ne-a întrebat dacă suntem comunişti şi am
răspuns că da. Membri de partid? Nu. (Fireşte că nu se putea verifica.)
Comandantul ne reproşă că nu ne dădusem vreodată osteneala să aderăm la
partid, dar important era să fim buni comunişti.
A doua zi am luat trenul de Moscova, împreună cu doi soldaţi ce aveau
misiunea să ne predea în mâinile GPU-ului, pentru o ancheta suplimentară.
Călătoria a durat treizeci şi şase de ore. La Moscova am fost închişi într-o sală
mare ale cărei ferestre zăbrelite dădeau spre un hol uriaş colcăind de militari
şi civili ruşi. Unii dintre ei se căţărară pe bănci sau bagaje pentru a ne privi.
Apoi cinci tipi de la GPU, înarmaţi până în dinţi, veniră să ne ia şi ne duseră la
tras la o maşină a poliţiei.
— Ne-am ars, îmi şopti Fleischmann. Ne aşteaptă plutonul de execuţie ori
Siberia.
Şoaptele noastre ne atraseră o grindină de lovituri cu patul armei care ne
năuci, dar alte lovituri de bocanc în burtă ne-au pus repede pe picioare.
Maşina pătrunse printr-un portal în incinta unei vaste închisori. Străbătusem
un labirint de curţi interioare despărţite între ele cu garduri de fier, apoi am
fost introduşi, cu lovituri de cizmă, în biroul unui ofiţer al GPU-ului, ai cărui
pumni erau pregătiţi să ne primească. Adică exact tratamentul pe care mi-l
aplicaseră SS-iştii la sosirea mea în lagărul de la Lengries.
După ce înregistră declaraţiile neastre, amândoi am afirmat că suntem
cetăţeni danezi. Ofiţerul dispuse să fim închişi într-o celulă în care mai erau
încă douăzeci şi ceva de deţinuţi. Tovarăşii noştri de detenţie se aflau acolo
pentru toate delictele imaginabile, civile şi politice. Un sergent al Armatei
Roşii, care tăiase beregata soţiei sale cu un cuţit de bucătărie, ne spuse cu
siguranţă de expert:
— Veţi fi trimişi într-un lagăr de muncă forţată, cam peste două sau trei
luni. Dacă ştiţi să vă descurcaţi, veţi trăi ca belferii Totul este să faci cât mai
puţin. Încercaţi să vă câştigaţi simpatia unui tip de la GPU „organizând"
treaba în locul său, în atelierul în care vă vor arunca, dar chestia asta trebuie
făcută cu fineţe, fără a călca în străchini...
Mai era şi un profesor laureat al „premiului Stalin", acuzat acum de
71
activitate duşmănoasă împotriva statului. Tariful pentru acest gen de crimă:
douăzeci şi cinci de ani de muncă silnică. Profesorul ne spuse că nu vom putea
părăsi niciodată Rusia pe cale legală şi ne sfătui s-o ştergem cu primul prilej.
Ne lungeam pe jos cu rândul. căci podeaua celulei abia dacă putea
cuprinde doisprezece oameni. Într-un colţ trona o găleată zisă „igienică", fără
capac, al cărei miros insuportabil ne pătrundea hainele. Muream de foame,
eram năpădiţi de păduchi, dar nu ne era frig, dimpotrivă, în închisoare
domnea o asemenea căldură încât transpiram, ziua şi noaptea, ca într-o baie
turcească. Urcându-ne pe umerii „colegilor" noştri puteam vedea curtea mare,
în care noapte de noapte erau executaţi zeci de prizonieri, bărbaţi şi femei.
Sunetele care mi-au rămas în amintire, legate de imaginile lugubre al acestei
închisori, sunt salvele nocturne şi motoarele camioanelor. Ca toate trans-
porturile utilitare, cele ale deţinuţilor, morţi ori vii, nu aveau loc, la Moscova,
decât noaptea.
Am fost interogaţi, din nou, de un comisar tânăr. Timp de cinci ore a
trebuit să-i vorbim de noi, de familiile noastre. După două zile ne-au fost puse
exact aceleaşi întrebări, dar în altă succesiune. După patruzeci şi opt de ore de
asemenea interogatorii practic de neînţeles, am început să pierdem firul şi să
ne contrazicem. Zbierând la noi, încercă atunci să ne facă să mărturisim că
declaraţiile noastre dinainte nu fuseseră decât o ţesătură de minciuni şi că de
fapt eram SS-işti deghizaţi.
Apoi furăm lăsaţi în pace timp de trei zile, după care am trecut la
judecată. O judecată care dură cinci minute şi care pentru Fleischmann se
soldă cu cincisprezece ani muncă silnică şi pentru mine cu zece ani. De ce
această diferenţă? Mister. Nu ştiam nici măcar de ce eram acuzaţi.
Şi într-o bună zi am fost conduşi la gară, împreună cu alţi două sute de
prizonieri de ambele sexe şi înghesuiţi de-a valma în vagoane de marfă. În
fiecare vagon a fost numit câte un „deţinut-şef". Fireşte că acesta era calul de
bătaie favorit al GPU-ului, plătind foarte scump în cazul că dispărea unul
dintre tovarăşii de suferinţă.
Cei din vagonul nostru proveneau din toate clasele sociale. Un ţăran
încălţat cu pâslari butucănoşi, încotoşmănat în pufoaică, zăcea alături de un
bărbat destul de în vârstă, îmbrăcat într-un costum gri, slinos şi mototlit, dar
bine tăiat, posesor al unei perechi noi de pantofi adevăraţi, apanaj exclusiv al
claselor privilegiate. În faţa mea era aşezată o femeie într-un palton de blană,
cu ciorapi de mătase. Lângă ea, o fată în haine de lucru. În ciuda gerului
pătrunzător, mai erau şi două femei în rochii uşoare de vară.
Mergeam spre răsărit, dar nimeni nu cunoştea destinaţia noastră
adevărată. Apelul se făcea de trei ori pe zi. Metoda obişnuită era să ne alinieze
într-un singur rând. Un soldat trecea apoi prin spatele nostru şi, numărând
cu glas tare, gratifica pe fiecare deţinut cu o lovitură de bici. Într-o dimineaţă a
dat o lovitură de bici mai puţin. După ce s-au făcut cercetările, s-a constatat
că în cursul nopţii evadase un fost ofiţer. "Deţinutul-şef" al vagonului nostru
plăti aceasta cu viaţa.
La Kuibâşev, pe Volga, la trenul nostru fură ataşate noi încărcături de
prizonieri. Zilnic, mureau câţiva dintre noi de frig, de foame, de epuizare, dar
eram obligaţi să păstrăm cadavrele şi să le prezentăm la fiecare apel, ca
numărul să fie complet şi să primească şi ele lovitura de bici regulamentară. În
timpul unei halte la Bogodowsk, dintr-o pricină oarecare, gardienii noştri
trebuie că şi-au pierdut minţile, căci deschiseră brusc uşa şi traseră o salvă de
focuri în interiorul vagonului, unde eram îngrămădiţi ca sardelele într-o cutie.
72
Apoi uşa se închise la loc, în hohotele lor de râs.
Două dintre femei se porniră să urle precum câinii, cu ochii ficşi şi spume
la gură. Împreună cu Fleischmann m-am îngrijit de cea mai apropiată şi alţi
soldaţi au înşfăcat-o pe cealaltă.O palmă bine aplicată i-a curmat criza de
isterie. Este suficient să loveşti scurt şi unde trebuie. Iar palma trebuie dată
cu totul pe neaşteptate. Cele două femei încetară să urle a moarte, tresăriră
convulsiv şi începură să plângă. Dar în tăcere.
Am fost debarcaţi la Tobolsk, lagărul de aici nefiind cu nimic mai prejos
decât lagărele de exterminare naziste. În primele zile am muncit la pădure.
Halul de slăbiciune în care ne găseam făcea munca aceasta de tăietori
incredihil de grea şi dacă ar fi continuat cât de puţin, nu am fi putut
supravieţui. Spre norocul nostru însă, după câteva zile am fost transferaţi,
Fleischmann şi cu mine, la o fabrică subterană de lămpi de radio, ceea ce
pentru noi a fost o dublă şansă. Se spunea că prizonierii trimişi să lucreze în
fabricile de muniţie mureau ca muştele.
Aveam voie să dormim cinci ore pe zi, într-o colibă în care trei oameni
trebuiau să-şi împartă un pat îngust, fără saltea şi cu o singură pătură. Cele
trei mese zilnice constau dintr-o, strachină de ciorbă de peşte. Fără pâine.
Probabil că din cauza pierderii grânarelor bogate de la Marea Neagră, pâinea
devenise un lux la care puţini aveau acum pretenţii.
După o vreme am fost din nou transferaţi într-un lagăr de „prizonieri
liberi". Era vorba de un fel de centru administrativ având sarcina de a procura
mână de lucru unor uzine şi ateliere controlate mai mult sau mai puţin de
GPU, în care domneau condiţii mult mai omeneşti, începând cu sfânta
debandadă. Aici eram trataţi corect, ba chiar ne şi plăteau niţel. Cu puţină
îndemânare puteai să te vezi înscris pe lista „specialiştilor", ceea ce însemna
să fii trecut în categoria celor „indispensabili".
Tranca-tranca cinci zile pe calea ferată şi iată-ne la Ieniseisk, pe fluviul
Ienisei. Trecând în apropiere de lacul Kalmuda am pus mâna pe o asemenea
grămadă de peşte uscat încât am fost la un pas să ne dăm duhul cu toţii. Era
pentru prima oară, după foarte mult timp, că mâncam şi noi pe săturate şi
rezultatul a fost un dezastru. Stomacul nostru slăbit refuză asemenea ospăţ.
Dealtfel mă îndoiesc că cineva, chiar normal fiind, putea înghiţi mai mult de
treizeci de peşti din aceia. Spre norocul nostru nu mai eram escortaţi decât de
oameni mai în vârstă din GPU-ul „albastru" şi această abatere nu a avut altă
urmare decât o monumentală indigestie generală.
Pentru noi lagărul cel nou de la Ieniseisk însemna o îmbunătăţire
însemnată. Nu se întâmpla niciodată să fim mai mulţi decât doi într-un pat, ne
bucuram de o libertate relativă şi nu eram rău trataţi. Dimpotrivă, relaţiile
dintre prizonieri şi gardieni erau dintre cele mai plăcute. Dimineaţa şi seara
trebuia să ne prezentăm la apel în faţa unui gardian de la GPU, care înscria
numele noastre pe o scândură, ştergându-le după aceea cu un cuţit. Nu se
făcea risipă de hârtie pentru asemenea lucruri. Lipsa la apel îţi putea atrage o
pereche de palme, dar în lagăr nu se practica ciomăgeala. Nu rareori gardianul
de serviciu se mulţumea să-i întrebe pe ceilalţi dacă puteau garanta că
prizonierul absent se mai găsea în incinta lagărului şi, primind un răspuns
afirmativ, adăuga foarte hoţărât:
— Să-i spuneţi că numele său rămâne scris aici pe tabel şi dacă mâine
dimineaţă nu-i aici, mă supăr serios pe el. Puţină ordine tot trebuie să fie în
bordelul acesta.
Timpul petrecut de mine la Ieniseisk se numără între episoadele cele mai
73
aiurite ale vieţii mele. Iată de pildă cum erau selecţionaţi „specialiştii":
— Ce ştii să faci?
Ştiind cât de vital era să te califici pentru o muncă specializată,
Fleischmann şi cu mine am răspuns cu sânge rece că eram
"mecanici-specialişti".
Tipul de la GPU trecu pe lista lui doar menţiunea .„specialist", dar când
i-am atras atenţia surâse şiret, ne făcu cu ochiul şi pufni în râs.
— Să presupunem că e nevoie de un şef-bucătar iar voi purtaţi eticheta
de „mecanici specialişti". Ce vă faceţi în cazul acesta?
Omul era tare cumsecade şi în acelaşi timp un tip practic.
La început am făcut răngi de lemn. Nimeni nu ştia la ce vor folosi, dar
uzina utiliza douăzeci şi cinci de oameni la munca aceasta relativ puţin
obositoare. După vreo zece zile am fost trecuţi la o secţie unde se fabricau
busole şi alte asemenea marafeturi,
Nici în visele mele cele mai trăznite nu mi-aş fi putut închipui vreodată ca
sabotajul şi incompetenţa puteau fi duse până la acest grad de perfecţiune.
Cincizeci la sută din producţie ar fi trebuit de fiecare dată aruncată ca rebut.
Apoi a fost povestea atelierului pe care îl construiam. Fuseseră luate toate
măsurile ca acest atelier să fie cu adevărat frumos. Arhitecţi şi şefi de la GPU
măsurau de mai multe ori zilnic felul în care progresa construcţia. Îngropaţi în
maldăre de schiţe şi planuri, întregul oraş urmărea lucrarea cu cel mai viu
interes. Când atelierul fu gata, el amintea neîndoios de turnul din Pisa şi toată
lumea — în afară de răspunzătorii direcţi ai capodoperei — s-a tăvălit de râs,
inclusiv băieţii noştri de la GPU.
În privinţa maşinilor, aceeaşi poveste, Se opreau mereu, spre marea
bucurie a muncitorilor, care se grăbeau să zbiere:
— Maşină oprită. Maşină oprită.
Cât de mică ar fi fost avaria, întotdeauna înlăturarea ei dura ziua
întreagă, pe când o mână de nisip zvârlită în dinam ne asigura un răgaz mult
mai mare. Când aveai nevoie de o piesă, o puneai de la altă maşină, a cărei
echipă se servea de la prima maşină disponibilă şi aşa mai departe, până când
ultima maşină era reparată pe seama uneia deja imobilizate, în aşteptarea
unei piese comandate la Moscova.
Într-o zi un motor din cele mari se opri, imobilizând un întreg atelier.
După consultările de rigoare, noi specialiştii am stabilit că defecţiunea
provenea fără îndoială de la bujii. Cum nu aveam bujii de tipul acesta în
rezervă, a fost comandată o ladă la Moscova. Lada sosi după trei săptămâni,
dar deschizând-o am descoperit că era plină cu şuruburi. O nouă comandă
porni spre Moscova. Sosi o a doua Iadă şi, de data aceasta, era într-adevăr
plină cu bujii. Dar între timp motorul se evaporase în linişte. Din uriaşul utilaj
nu mai rămăsese decât roata de antrenare. Şeful de atelier contemplă
îndelung vestigiul apoi, scuturând din cap, se duse la căpitanul Turgovski,
şeful GPU-ului şi goliră împreună o sticlă cu votcă.
Ar fi exagerat să tragem concluzia că în toată Uniunea Sovietică domnea
aceeaşi debandadă şi acelaşi sabotaj, voluntar şi involuntar, ca la Ieniseisk.
Armata care ne întâmpinase funcţiona la perfecţie. Iar dacă echipamentul
militar nu era superior celui al armatei germane — cu toate că uneori se
întâmpla să fie — în linii generale era la fel de bun. Şi de obicei mai puţin
complicat. Materialul uman era însă mai bun. Mai primitiv poate, dar şi mai
demn de încredere, ceea ce nu ar fi fost posibil, după părerea mea, într-o ţară
putredă de sus şi până jos. Oricine ar fi tentat să creadă că întreaga U.R.S.S.
74
era la fel de putredă ca centrul de la Ieniseisk ar face bine să se gândească mai
bine înainte de a trage asemenea concluzii. La Ieniseisk eram treizeci de mii de
oameni ce făceau o muncă forţată, din care şase mii de străini, care nu ne
gândeam decât să sabotăm orice făceam, sau ne păsa prea puţin de calitatea
muncii prestate. Bucurându-ne de un tratament prin compensaţie relativ
bun, nu visam decât să rămânem acolo cât mai mult timp posibil şi ne făceam
cât mai mici, de teamă de a nu fi luaţi la ochi.
Marile canale, centralele electrice, lucrările de irigaţie, dezvoltarea
industriei grele, răspândirea învăţământului general, sunt tot atâtea dovezi că
în această întinsa ţară există şi altceva decât simpli sabotori. Distanţele sunt
aici atât de uriaşe, încât greşelile şi confuziile, de care nu sunt scutite nici alte
naţiuni, ies neapărat mai mult în evidenţă în ochii unor europeni din occident.
Mai adăugaţi la acestea că Rusia se afla în război şi veţi înţelege lesne că atât
condiţiile de viaţă cât şi cele de muncă nu puteau fi normale.
Am cunoscut un comunist german, Bernhard Kruse, din
Berlin-Lichterfelde. Fusese pe baricade în timpul luptelor de după primul
război mondial. în 1942 trecuse în Rusia Sovietică, unde comuniştii l-au
primit cu braţele deschise. De profesie era mecanic montor şi îşi făcuse o
situaţie bună la o uzină din Leningrad, ca instructor a câtorva sute de
muncitori. Câştiga bine, se bucura de privilegiile cetăţeanului sovietic de rang
superior, ca de pildă dreptul de a cumpăra alimente şi produse în marile
magazine ale partidului. În cele din urmă se însură cu o tânără din Moscova.
Şi apoi, în 1936, a fost arestat pe neaşteptate şi închis la Lubianka, unde
a fost lăsat sa zacă doi ani, fără a i se da nici o explicaţie. În timpul unei
inspecţii izbutise să se apropie de un ofiţer care, la cererea sa, puse să i se
aducă dosarul de detenţie, din care citi cu glas tare:
— Te numeşti Bernard Krause, născut la Berlin în 1902, căsătorit cu
Katice Udin, din Moscova. Eşti mecanic-montor şi ai lucrat ca inginer
instructor în mai multe uzine din regiunea Leningrad. Ai primit diploma de
onoare pentru servicii aduse muncitorilor ruşi în funcţia de instructor şi eşti
membru de partid...
Pe măsură ce citea, ofiţerul clătina nedumerit capul.
— Adevărat, prezenţa dumitale aici pare destul de ciudată...
Dar deodată exclamă:
— Aha! Iată aici! în 1924 ai trecut frontiera poloneză în U.R.S.S. Un act
cu totul ilegal.
— Dar paşaportul meu era în regulă. Toată lumea ştie foarte bine când şi
de ce am intrat în U.âl.S.S., în care trăiesc de patrusprezece ani. Din care doi
în închisoare!
Ofiţerul ridică din umeri.
— Trebuie că ai ascuns ceva GPU-ului, ceva ce până la urmă tot au
descoperit...
După un an Krause află că fusese condamnat la 15 ani muncă silnică
pentru a se fi introdus „în mod ilicit în Rusia Sovietică, împotriva legilor în
vigoare şi probabil în siujba serviciilor de spionaj germane". Sentinţa îi fu
anunţată în celula sa, fără să fi văzut vreodată picior de judecător.
Multe istorii asemănătoare mi-au fost povestite. Dacă cei în cauză erau
cu adevărat atât de nevinovaţi şi neştiutori ai motivelor pentru care fuseseră
condamnaţi pe cât susţineau, iată încă o întrebare la care nu pot răspunde.
Totuşi un rus bătrân mi-a spus:
— Dacă ar fi făcut într-adevăr ceva, ar fi fost împuşcaţi imediat.
75
Între mine şi comisarul de la Centrul de repartizare a prizonierilor se
stabiliră relaţii de bună prietenie. De câteva ori veni să mă vadă la uzină
pentru a-mi încredinţă anumite mici lucrări personale. Odată l-am întrebat
dacă nu mi-ar putea face rost de o slujbă mai bună şi îmi făgădui să vadă ce
poate face. Chiar a doua zi se întoarse făcându-mi o propunere dintre cele mai
trăsnite:
— Vorbeşti engleza şi germana. Ce-ai zice să te faci profesor de limbi
străine? Cu siguranţă că vei fi în stare să-i înveţi câte ceva pe copii. Când vine
o inspecţie n-ai decât să dai ceva de băut comisarului şi va uita şi de ce a venit.
Toată lumea face la fel...
Am izbucnit în râs:
— Nu ţine, bălmăjesc niţeluş limba voastră, dar nu pot să scriu deloc.
Găseşte-mi mai bine altceva...
Clatină capul, în culmea mirării.
— Puştii te vor învăţa rusa în schimbul germanei sau englezi tale. Sunt
sigur că merge la fix...
Cu toate acestea nu am devenit pedagog, ci specialist în morărit. Dacă
vreodată cineva mi-ar fi pus întrebări, trebuia să răspund că fusesem comisar
în morăritul din Scandinavia.
Un rus tânăr mă conduse prin Moara nr. 73. Îmi arătă ciururi cu făina
cea mai albă care mi-a fost dat vreodată să o văd, O făină cu neputinţă de
procurat pe căi legale. Umplu un sac de şapte kilograme, îl legă la gură, îl turti
şi-mi sugeră să-l ascund sub rubaşcă, dându-i forma trupului meu, astfel
încât să nu se observe prea mult.
— Şi vei putea face la fel în toate diminieţile, adăugă el. Aşa facem toţi.
Mulţumită acestei preţioase făini „organizate" de mine, cum se spunea,
am stabilit legături excelente cu cei din GPU, cărora le-o vindeam la un preţ
rezonabil şi astfel am izbutit să-l scot pe Fleischmann într-un post bun, afară
din lagăr. După aceea am obţinut pentru amândoi aprobarea de a ieşi oricând
în oraş, cu condiţia de a fi întotdeauna prezenţi la apelul de dimineaţa. Viaţa
noastră, în timpul a două luni de neuitat a fost cea a oricărui cetăţean sovietic.
O dată pe săptămână mergeam la cinematograf, şi am vizionat astfel nu puţine
filme ruseşti, din care multe foarte bune. Actualităţile săptămânale în schimb
erau veşnic neverosimile, de o naivitate dezarmantă, atingând uneori
grotescul. Îmi amintesc de pildă de un film care mă lăsase fără glas. Era vorba
de un erou din războiul Crimeii al cărui nume l-am uitat. În urma unei explozii
de obuz rămăsese orb de amândoi ochii şi i se retezaseră picioarele, de sub
genunchi. Medicii abea i-au pansat rănile că sări din pat, puse mâna pe un
braţ de mine şi reveni la luptă pe cioturile sale proaspăt bandajate. Pe drum
treceau tancurile germane. Târându-se ca un tigru, ologul acesta orb reperă
primul car blindat inamic, cu singura sa ureche, se apropie pe neaşteptate şi-l
aruncă în aer. Nimici în felul acesta vreo duzină, apoi, pe fundalul titanic al
tancurilor incendiate, bravul soldat rus se lăsă în sfârşit purtat la infirmeria
de campanie, unde chirurgii îl anesteziară şi făcură imposibilul pentru a-l
salva, dar trebuiră să se resemneze în faţa morţii sale — cu un zâmbet fericit
pe buze — în mâinile lor devotate. La sfârşitul genului* acesta de filme, pe
estradă urca un ofiţer şi declara cu entuziasm:
— Şi iată cum, tovarăşi, Armata Roşie îi combate pe complicii burgheziei
şi capitalismului internaţional.
Cum toate lucrurile bune au fireşte şi un sfârşit. când am aflat, prin unul
dintre prietenii mei de la GPU, că vom fi mutaţi, din nou, poate chiar în iadul
76
de la Tobolsk, am decis, împreună cu Fieischmann, să ne evaporăm. Aveam
intenţia să ajungem la Moscova şi să încercăm să ne punem sub protecţia
ambasadei Suediei. Într-o dimineaţă i-am făgăduit omului de serviciu de la
GPU un sac de făină gratuit dacă va trece cu vederea că nu mă voi prezenta la
apelul de a doua zi. Rânji şi mormăi ceva despre „fete nostime". Nu am
încercat să-i schimb părerea şi am cerut la moară două zile de permisie pentru
a face comisarului nu ştiu ce serviciu fictiv. Am aruncat într-un sac toţi banii
câştigaţi la negru şi am părăsit foarte calm oraşul îndreptându-mă spre locul
de întâlnire.
Am mers fără întrerupere timp de douăzeci şi patru de ore. Când, în cele
din urmă, m-am lăsat să alunec într-un şanţ eram atât de frânt încât am
adormit pe loc. Nu există în lumea întreagă peisaje mai monotone ca Rusia.
Drumurile de ţară sunt nesfârşite, întortocheate, doar pământ şi pietre. În
toate părţile stepă, stepă cât cuprinzi cu ochii. Drept fiinţe vii, câte o pasăre în
depărtare. Între sate optzeci, până la o sută de kilometri... În sfârşit, o linie de
cale ferată, probabil cea de la Gorki la Saratov. M-am lungit, sleit de oboseală,
pe rambleu luptând împotriva somnului. Un soare dogoritor şi nici urmă de
umbră. Setea nu întârzie şi ea să mă chinuie. În faţa ochilor mei zburau fluturi
negri. Nici nu-mi mai era somn, depăşisem acest stadiu. Eram mort,
nepăsător la timpul care se scurgea, abia puteam lua în seamă protestele
trupului meu istovit, deshidratat. O singură senzaţie omenească, de necrezut,
ivită din adâncul letargiei mele: aveam poftă de o femeie. Nu o voi revedea
niciodată pe Ursula. Cred că am început să plâng scuturat de sughiţuri,
blestemând soarta, întâmplarea, pe Dumnezeu, pe scurt, au fost ceasuri
cumplite, fără sfârşit şi apăsătoare cele pe care le-am petrecut pe acel
rambleu, undeva între Gorki şi Saratov, în aşteptarea trenului.
Primul care a venit a fost un mărfar ce a trecut în mare viteză. Te vei urca
în trenul ăsta chiar de ar fi să-ţi rupi gâtul: următorul poate nu va trece decât
peste ore şi ore! După ce locomotiva defilă prin dreptul meu, am pornit în fugă
peste pietriş. Îngrozit de gândul că aş putea nimeri sub roţi. Am prins bara
unui vagon deschis. De trei ori, de patru ori am încercat să mă urc, să mă des-
prind de la pământ, dar nu am izbutit. Gânduri nebune îmi fulgerau prin
minte. Să dau drumul. Să-mi las picioarele să fie târâte. Şi apoi, brusc, am fost
cuprins de furie, am strâns dinţii şi am sărit. O clipă mai târziu eram în
siguranţă, pe platforma vagonului şi mă strecuram într-o şaretă acoperită cu o
prelată.
Deasupra marginii prelatei apăru deodată un chip pământiu. Pe jumătate
mort de frică, l-am privit drept în ochi, timp de o clipă, înainte de a-mi aminti
de existenţa pistolului, pe care reuşisem să mi-l procur. L-am scos din
buzunar şi l-am îndreptat asupra arătării, care a închis ochii gemând:
— Jetzt ist alles aus!
— Ce-i aste? Eşti german?
Am coborât arma, uluit, pe care chestie de sub prelată răsări încet un al
doilea individ.
Evadaseră dintr-un lagăr de prizonieri de război situat la peste 150 km la
nord de Alatir. La plecare fuseseră patru, dar unul căzuse sub roţile trenului,
iar altul nimerise direct în braţele a trei soldaţi ruşi.
Cu harta în mână — pe care o furasem înainte de a părăsi lagărul —
ne-am pus de acord că nu trebuia să mergem mai departe de Saratov, în
direcţia mării Caspice. Cel mai bine ar fi fost să încercăm a ajunge în bazinul
Volgăi, la nord-vest de Stalingrad, acolo unde se găseau trupele noastre în
77
prezent. Cei doi „compatrioţi" ai mei fuseseră înhăţaţi cu patru luni în urmă, la
Maikop, iar de atunci armatele germane mai înaintaseră spre Volga.
Am părăsit trenul la Saratov încercând să găsim un altul mai potrivit
planurilor noastre, în cazul că acesta şi-ar continua ruta în direcţia cea rea.
Am dat peste lăzi cu peşte crud şi am mâncat de ne-am umflat. Peştele crud
nu este deloc greţos. Este suficient să fii deajuns de înfometat. Câteva mâţe
costelive şi-au disputat rămăşiţele ospăţului şi ultimii trei peşti pe care nu
i-am mai putut devora. Între timp însă trenul nostru plecase şi nici măcar nu
ştiam în ce direcţie. Cu toate acestea am găsit un altul, sub forma unui convoi
ce transporta camioane şi muniţie. Era mai mult ca sigur că se îndrepta către
front.
Atunci şi abia atunci mi-am dat seama că mă întorceam pe front. Nu
avusesem niciodată timp să mă gândesc la asta, dar lăzile acestea cu muniţie
mi-au deschis mintea. Mă întorceam pe front! Până acum nu avusesem decât
un singur gând: să fug din Rusia, U.R.S.S. fiind pentru mine o ţară plină de
capcane. Dar dacă ţineam într-adevăr să-mi salvez pielea, care pe front
trebuia să ajung? În avangarda tuturor tacurilor şi în ariergarda tuturor
retragerilor? Un paradox cât se poate de deprimant. De ce oare viaţa este atât
de absurdă? Mai bine mi-aş trage imediat un glonţ în cap! În mod ciudat şi
greu de explicat mă simţeam mult mai desperat decât atunci când un alt tren
mi-o smulsese pe Ursula din braţe, la sfârşitul primei mele permisii. Poate că
permisia aceea reprezentase o perioadă a vieţii mele într-atât de satisfăcătoare
şi de fericită prin ea însăşi, îneât să-mi dea mulţumirea că dacă soarta nu îmi
va mai rezerva nicicând o altă bucurie, cel puţin avusesem parte de acesta? În
timp ce acum, în U.R.S.S., nu cunoscusem nimic care să constituie pentru
mine o trăire deplină şi mulţumitoare. Colindasem ca fugar această ţară
uriaşă, singur şi hăituit
dar şi ajutat în mai multe rânduri, iar în adâncul suferinţei mele U.R.S.S.-ul
îmi arătase cât de mare, colorată şi bogată în prilejuri de aventură era lumea.
Întrezărisem ceva care exista, în timp şi spaţiu, la o scară infinit mai mare
decât mărunta Germanie împresurată, pe cale de a fi ştrangulată.
Cunoscusem superficial o entitate mai complexă decât o femeie, purtata pe un
covor zburător în nenumărate culori, demn de o mie şi una de nopţi. Fără să
şovăie îmi dăduse tot ce avea şi o ştiam în stare de mai mult. Dar niciodată
asemenea întâlnire miraculoasă nu se va mai putea repeta în aceleaşi condiţii.
Uriaşa naţiune îşi va închide porţile în urma mea, după încheierea unei scurte
vizite. Aveam o poftă nebună să revin pe urmele mele, să regăsesc primejdia,
neaşteptatul, senzaţia că mă găsesc pe un vulcan. Să-mi caut zâna pentru
a-mi încheia într-adevăr povestea.
Poate am fost prost că nu am făcut-o? Ar fi trebuit să fiu nebun să fac aşa
ceva, dar la fel de nebun trebuie să fiu pentru a regăsi ciudata „siguranţă"
dintr-un tanc în prima linie. Rupsesem toate relaţiile cu lumea nesigură pe
care o clădisem în jurul meu, aveam de ales între o întoarcere probabilă în
temniţele ruşilor şi locul meu rezervat într-un car de asalt german. Stranie
alegere, într-adevăr. Cu puţin noroc poate m-aş putea feri de temniţele
ruseşti. Dar de tancul german nu puteam scăpa. În realitate însă era multă
vreme de când nu mai aveam de ales. Eram intrat într-un angrenaj fără sfârşit
care mă va sfărâma până la urmă. Oare îi voi regăsi pe Porta, pe Bătrânul şi pe
ceilalţi? O voi revedea vreodată pe Ursula?
Ne-am îmbarcat în trenul cu muniţii luând cu noi o ladă cu peşte crud.
Convoiul se puse în mişcare, luă viteza de marş şi se legănă în ritmul monoton
78
al roţilor. Ziua următoare a plouat cu găleata, dar ne aflam la loc uscat sub
prelatele ce protejau camioanele. Cei doi tovarăşi de drum ai mei erau nişte
pisălogi ordinari. Nazişti convinşi, încă mai credeau în victoria Grmaniei. Încă
mai credeau că este posibil a birui un uriaş ca U.R.S.S.! Unul se numea
Jürgens, celălalt Bartram. Orele se scurgeau încet cu somnul, ronţăitul
peştilor şi ascultându-le neroziile.
Trenul se opri în gara Uvarov, la est de Don. L-am putut părăsi fără
greutăţi şi citind harta ne-am dat seama că ne găseam la vreo 300 km spre est
de Voronej. Urma să înaintăm cam o sută de kilometri sau chiar mai mult spre
sud de oraşul acesta pentru a putea nădăjdui să întâlnim trupe germane pe
partea dinspre noi a Donului, căci ştiam că la nord de Voronej ruşii se găseau
spre malul vestic al fluviului şi controlau toate podurile, vadurile şi alte puncte
strategice.
Şoseaua principală colcăia de soldaţi, tunuri şi camioane. Poliţia militară
sovietică era peste tot şi de acum înainte nu mai puteam călători decât în
timpul nopţii.
Lângă Sakmanka ne chemă un sergent rus. Camionul greu pe care îl
conducea singur era împotmolit. L-am ajutat să-l scoată de-acolo. Apoi l-am
doborât şi i-am luat uniforma. În mod automat, fără a şti bine ce fac. Era un
lucru ca atâtea altele ce trebuiau făcute. Cei doi ascunseră cadavrul în
tufişuri, apoi urcară la spate în timp ce mă instalam pe locul şoferului. În
cabină am găsit câteva grenade şi un pistol-mitralieră. Am străbătut în mare
viteză vreo 200 de kilometri până când ni s-a terminat benzina. Am abandonat
camionul şi ne-am continuat drumul pe jos. Pistolul-mitralieră l-am luat cu
mine. Ne apropiam de epicentrul cataclismului.
A doua zi am început să auzim bubuitul artileriei. Ce ciudat să auzi din
nou tunurile! După căderea nopţii orizontul rămase roşu. Ne-am găsit un
adăpost printre ruinele din Selansk. Totuşi ne era cu neputinţă să dormim.
Prea era aproape frontul. La mai puţin de 5 kilometri. Şi pierdusem obişnuinţa
marilor concerte de artilerie. Când am pornit la drum, după lăsarea
întunericului, pentru a străbate această ultimă etapă ce urma a ne readuce în
liniile germane, eram cu nervii la pământ.
Deasupra noastră treceau gemând obuzele şi explodau cu bubuit de
tunet aruncând până departe pământ, pietre şi sfărâmături de oţel. Ne-au
trebuit mai multe ore să ajungem până la liniile ruseşti de unde, ascunşi
într-o groapă, am pândit momentul favorabil de ai ataca pe neaşteptate pe cei
doi servanţi ai unei mitraliere grele. La semnalul stabilit ne-am prăvălit peste
ei şi le-am crăpat capetele fără vorbă multă. Apoi am trecut peste îngrăditura
adăpostului lor şi ne-am repezit cu capul înainte către tranşeele din faţă.
Brusca noastră apariţie în no man's land declanşă dintr-o parte şi din
cealaltă un foc susţinut de arme de toate calibrele, întovărăşit şi de rachete
luminoase, atât nemţeşti cât şi sovietice. Am rămas în mijlocul acestui
uragan, într-o pâlnie de obuz, un timp greu de apreciat. Apoi împuşcăturile
s-au rărit, ne-am strecurat afară din groapa noastră şi ne-am reluat goana
nebună spre poziţiile germane.
Aproape că le atinsesem când o mitralieră germană lătră scurt. Jürgens
scoase un ţipăt şi se prăbuşi, omorât pe loc. Păcat de el, norocul nostru. Rănit,
ar fi trebuit să-l cărăm. Bartram şi cu mine dădeam din mâini urlând:
— Nicht schiessen! Wir sind deutsche Soldaten.10
10
Nu trageţi! Suntem soldaţi germani
79
Respirând greu şi tremurând de spaimă ne-am rostogolit în tranşee. Am
fost duşi imediat la comandantul companiei care ne luă un scurt
interogatoriu, apoi ne trimise la cartierul general al regimentului, unde ni s-a
dat de mâncare şi un loc în paie să dormim.
"...şi pe urmă a fost destul de necugetat ca să împărtăşească totul unei
infirmiere care nu-şi ţinea gura şi vă puteţi imagina urmarea. La apelul de
dimineaţă, comandantul ne-a citit acest bilet:
„Gefreite-ul Hans Breuer, din Regimentul 27 blindate, compania a 5-a, a
fost condamnat la moarte, în 12 aprilie, pentru a fi încălcat principiile moralei
militare, lăsând cu bunăştiinţă să-i fie strivit piciorul de un tanc. Execuţia a avut
loc la Breslau, la 24 aprilie".
Cam acestea erau cuvintele comunicatului. Bătrânul trase adânc din pipă,
iar Porta râse scurt, fără veselie.
— Nu, nu merită să ţi-o faci cu mâna ta...
I-am scris mamei şi Ursulei ca să le anunţ că sosesc în permisie. Chiar în
aceeaşi seară am fost convocat la comandantul companiei. Răsturnat pe
scaunul său pliant, Meier mă cântări în tăcere. Pe urmă vorbi în silă:
— Cum ai îndrăznit să soliciţi o permisie, trecând peste capul
comandantului de companie?
— Nu am cerut-o eu. Colonelul mi-a spus că am dreptul la ea...
— Permisia îţi este anulată. În această companie doar eu acord sau refuz
permisiile. Eşti liber.
Eram din nou în hazna. Până la gât.
PORCUL DE MEIER
— Culcat, nasul în ţărână, ticăloşilor!
Strigătele amuţiră în vacarmul morţii.
Tancul 534 se înfundase în pământul moale strivindu-i pe cei cinci
oameni cărora Meier le ordonase să se culce sub monstrul de oţel.
Urmă o lungă tăcere, cu adevărat mormântală. Pe urmă un mârâit surd
urcă din rândurile noastre... Când cele cinci cadavre de nerecunoscut au fost
smulse din pământul în care nu vor întârzia să se reîntoarcă, Meier le
contemplă o clipă, detaşat, ca şi cum acest asasinat nu l-ar fi privit în nici un
fel.
Tocmai "ciupisem", pentru dezamorsarea minelor, o lopăţică de infanterie
şi eram gata să ieşim în no man's land. Era ora 21. Toate obiectele care,
lovindu-se, ne-ar fi putut trăda prezenţa — binocluri, măşti de gaz, căşti,
lanterne — fuseseră lăsate în adăpost. Armamentul nostru era alcătuit
dintr-un pistol, un pumnal şi din câteva grenade ofensive. Porta cără după el
şi carabina cu lunetă sovietică de care nu se despărţea niciodată. Ne pre-
găteam să părăsim tranşeea când s-au apropiat de noi Meier şi Oberleutnant
von Barring. Aşa cum îi era obiceiul, Meier se răsti la noi:
— Şi încercaţi să faceţi lucrurile cu cap, turmă de porci!
Fără să-l bage în seamă, von Barring dădu mâna cu noi şi ne ură noroc.
La semnul Bătrânului am trecut peste parapet şi am traversat rapid liniile
noastre de sârmă ghimpată înainte de a ajunge în câmp deschis, acolo unde
80
trebuia să fim cu ochii în patru. Nu parcursesem nici jumătate din drum când
o rachetă luminoasă transforma întunericul într-o lumină albă, orbitoare.
Culcaţi la pământ, încremenisem. La lumina acestor infernale focuri de
artificii este reperată imediat şi cea mai mică mişcare, iar cea mai mică
mişcare în no man's land este considerată ostilă. Rachetei îi trebui un timp
nesfârşit ca să ajungă la pământ.
Alt zgomot, altă rachetă. Bătrânul înjura printre dinţi.
— Dacă o ţine tot aşa, nu ieşim vii din porcăria asta! Ce l-o fi apucat pe
Ivan să se joace cu mizeriile astea?
Alte două rachete s-au înălţat şi au căzut. A urmat o pauză în care am
atins liniile lor de sârmă ghimpată. Culcaţi pe spate, am început să mânuim
cleştii. Firele vibrau deasupra noastră ca nişte arcuri, scoţând sunete lungi,
prea zgomotoase după părerea noastră. Dar greul de abia urma: târându-ne
pe burtă prin încurcătura de sârmă ghimpată, trebuia să căutăm minele cu
ajutorul unor tije de fier. Minele folosite în zonă aveau carcasa de lemn, ceea
ce făcea intilizabil detectorul de mine.
Misiunea aceasta nu era cea mai potrivită pentru echipajul unui tanc şi o
datoram grobianului de Meier şi dorinţei lui de a purta Crucea de Fier. El
ceruse comandantului de regiment să fie însărcinată campania lui cu această
misiune. Nu numai că trebuia să facem o hartă a câmpului de mine, dar
trebuia să mutăm o parte din ele pe potecile rezervate de ruşi pentru atacurile
viitoare Trebuia să tăiem noi poteci în folosul nostru. În timp ce ruşii, dacă
totul se termina cu bine, urmau să fie măcelăriţi de propriile lor mine.
Cum eram lipsit de experienţă în detectarea acestor maşinării, mi-au dat
sonda spunându-mi să o înfig, înclinată, în pământul moale. Aproape imediat
am descoperit ceva.
— Hei, Bătrânule!
S-a târât până la mine.
— Ai găsit una?
— Da, aşa cred.
Luă sonda şi o mânui cu delicateţe.
— E sigur. Las-o aşa, n-o mai gâdila. Sunt foarte sensibile jucăriile astea.
Notă pe hartă poziţia minei. În continuare, am descoperit una după alta.
Când întregul câmp a fost marcat, au fost scoase câteva şi duse ceva mai
încolo. Eram cu nervii întinşi la maxim, cel mai mic zgomot ar fi provocat o
catastrofă. Aproape că terminasem când o nouă rachetă explodă chiar
deasupra capetelor noastre. Aveam o mină în braţe, dar m-am trântit imediat
la pământ şi pe durata a şaizeci de secunde lungi am rămas aşa, nemişcat, cu
maşinăria explozivă lipită de piept.
Ne-am întors în zori. Neatinşi. În următoarele patru nopţi s-a repetat
aceeaşi comedie, dar nici unul dintre noi n-a căzut lat, căci aveam baftă.
Când am prezentat raportul nostru afirmând că topografia subterană a
zonei din no man's land era bine cunoscută, Meier a izbucnit într-un hohot de
râs sarcastic.
— Bine cunoscută! Aţi sforăit într-o pâlnie de grenadă, porcilor? Am tras
mai multe rachete şi n-am văzut nici măcar coada vreunuia dintre voi! Nu mă
duceţi pe mine aşa de uşor. În noaptea asta, cu hărţile pe care le-aţi făcut, o să
mergem împreună ca să verificăm. S-a înţeles?
— La ordinele dumneavoastră, Herr Hauptmann, răspunse Bătrânul
executând o întoarcere care stropi cu noroi cizmele gloriosului nostru
comandant de companie.
81
Luna răsărise deja când am plecat cu porcul de Meier spre câmpul de
mine duşman. Am coborât într-o râpă în care ruşii nu puteau să ne vadă, dar
unde minele erau mai dese ca firele de păr din cap. Meier mergea în frunte
urmărind pe hartă potecile pe care le tăiasem. În urma lui mergea Bătrânul, şi
el cu harta în mână, deşi cunoşteam zona ca pe buzunarul nostru.
Meier se abătea spre stânga. Ne-am oprit şi ne-am lungit în tăcere. Mai
făcu zece sau cincisprezece metri înainte să realizeze că nu-l mai urmăm. S-a
întors spre noi, dar n-a îndrăznit să ţipe de frică să nu fie auzit de ruşi.
— Ce înseamnă asta, bandă de golani? mârâi el în surdină. Trebuie să
staţi îngă mine, aşa cum v-am ordonat, sau vă trimit în faţa curţii marţiale!
Ridicat într-un genunchi. Bătrânul râse cu poftă:
— S-a zis cu ameninţarea curţii marţiale, Hauptmann Meier! În câteva
clipe o să fii o bucată de carne sângerândă!
Meier privea harta şi Porta rânji:
— Asta e, beleşte-ţi ochii, mizerabilule! E doar o mică diferenţă între
harta ta şi-a noastră. În calitate de ofiţer aveai nevoie de o hartă specială, nu?
Aşa că am mutat câteva puncte roşii, ca să arate mai bine. Nu poţi să spui că
n-avem grijă de tine!
Am râs cu toţii câteva minute. Pe urmă Porta şi-a pus carabina cu lenetă
la umăr, bubuind!
— Dansează acum, porc de ofiţer, sau îţi găuresc maţele!
Pălind. Meier păşi spre noi, dar amorsă imediat o mină în timp ce
carabina lui Porta trase scurt. Meier avea un dum-dum în umăr. S-a oprit
clătinându-se şi gemând în timp ce sângele îi curgea în valuri din umărul
zdrobit.
— Dansează, rahatule, dansează! continuă Porta cu pumnii strânşi.
Arată-ne un vals! O să ţinem ritmul cu jucăriile astea pe care tu. sau alţii ca
tine, ne-au învăţat să le folosim.
Bătrânul îşi scoase revolverul greu, regulamentar, şi trimise un glonte
între picioarele lui Meier, care schiţă primul pas de dans. Stege. Pluto, eu şi
ceilalţi băieţi din pluton am intrat în joc şi ara golit încărcător după încărcător
în jurul cizmelor ofiţerului care dansa şi tremura.
Prima lui cădere a provocat explozia unei mine care l-a aruncat în aer. Şi
de patru, cinci ori la rând, căderea lui a provocat noi explozii.
Obuze cu şrapneluri au început să explodeze căci bubuiturile dăduseră
alarma. Mitralierele lătrau între detunăturile mortierelor. Rachete se înălţară
de o parte şi de alta alcătuind foc de baraj. Şi germanii şi ruşii credeau că
inamicul este pe punctul de a-i ataca.
Furtuna de foc năvăli peste noi, iar pământul tremura sub picioarele
noastre. Am rămas două ore într-o pâlnie până când duelul de artilerie s-a
potolit. Reîntorşi în tranşee, Bătrânul a raportat Oberleutnant-ului von
Barring.
— Herr Oberleutnant! Subofiţerul Beier a încheiat împreună cu plutonul
misiunea de recunoaştere a câmpului de mine inamic. Recunoaşterea s-a
desfăşurat conform planului, sub comanda căpitanului, Meier. Căpitanul a
fost ucis căci, în ciuda avertismentelor plutonului, a stăruit să intre în câmpul
de mine, deşi nu-l cunoştea suficient.
Barring ne privi dus pe gânduri. Ochii lui căutau ochii noştrii, întârziind
o clipă pe faţa fiecăruia. Niciodată n-am văzut ochi mai profund umani şi mai
gravi ca ai lui.
— Căpitanul Meier a fost ucis? Se mai întâmplă în timp de război.
82
Subofiţer Beier, du-ţi oamenii în adăpost. Plutonul doi a făcut o treabă bună în
câmpul de mine. O să trimit raportul meu către comandant....
Ne salută ducându-şi două degete la chipiu şi intră în adăpostul lui.
Bătrânul surâse.
— Cât timp trăieşte el, n-o să mai fie nevoie de vânătoare de vrăjitoare în
compania asta.
— Aţi văzut ce salturi mortale făcea rahatul ăla de fiecare dată când
micuţele mine îi trăgeau câte-un şut? sublinie Porta. L-ar fi încântat pe
profesorul de gimnastică!
Acesta a fost discursul funebru pentru căpitanul Meier, burghez setos de
putere, dar prea mărunt pentru a deveni cineva în război.
„Şi ce, doar ai două!"
Mugind, Pluto porni pe urmele lui Porta şi ale celor două fete. Deşi
dispăruseră din raza noastră vizuală, auzeam chicotelile lor satisfăcute.
— Nu-i mai vedem două ore! exclamă Bătrânul, glumeţ.
Ceilalţi băieţi s-au lungit în iarba înaltă visând, privind fumul ţigărilor,
evocând cu jumătate de glas amintirea camarazilor dispăruţi.
DORMIŢI, BĂIEŢI!
Dimineaţa, când treceai de la aerul proaspăt de afară la atmosfera
închisă a camerei suprapopulate, duhoarea era suficientă ca să-ţi iei tălpăşiţa,
dar te obişnuiai, aşa cum o făceai şi cu altele şi adormeai rapid, legănat de
sforăituri şi de discuţiile şoptite ale ţăranilor ruşi. Ştiam bine că femeia era
tuberculoasă în ultimul hal, dar ce ne păsa? Acceptam şi bacilii pe lângă
purici, şobolani şi jeg.
Nu adormisem de mult timp când ruşii ne-au trezit. Porta i-a înjurat, dar
rusul cel mai bătrân i-a răspuns ferm:
— Gura, herr soldat, şi culcă-te!
Porta devenise profesorul lor de germană.
O oră mai târziu şi-a făcut intrarea o cloşcă cu pui. Dar când a început
să-l ciupească pe Porta de faţă, acesta s-a făcut negru de furie, a sărit din
culcuşul de paie ca un proiectil cu reacţie, a prins găina de gât şi, făcându-i
semn cu degetul, a ţipat la ea:
— Spală putina, găină bărână, cu toţi avortonii tăi nelegitimi.
Apoi a aruncat zburătoarea pe fereastră şi a început să urmărească prin
toată casa puii cuprinşi de panică. Nora bătrânului a început să ţipe ca arsă.
Porta zbieră:
— Mai lasă-mă-n pace!
Şi o înjură până când aceasta îşi pierdu răbdarea şi-i trânti un polonic în
creştetul capului. Am izbucnit cu toţii în râs, ceea ce avu darul să-i potolească
furiile. S-a năpustit în urma ţărăncii, în cămaşă de noapte, cu poalele
fluturându-i în vânt în timp ce ţopăia ca un cocoş. O urmări până departe, pe
câmp, în timp ce ruşii se umflau de râs. Nu mult după aceea s-a întors mai
potolit, a trântit uşa de s-a cutremurat toată casa, apoi s-a arătat în dreptul
ferestrei şi a mugit:
83
Vreau să dorm, primul care mă deranjează îl dobor, pac-pac, gata, mort!
Ne-am trezit la amiază şi am pornit să ne luăm raţia de la bucătăria
mobilă. Am avut, pentru un sfert de oră, o mâncare decentă. Ciorbă de fasole.
Gamelele erau aproape pline iar noi hăpăiam ca animalele. După ce am lins
totul ne-am adunat în jurul coletului primit de Siege. Am pus totul pe o masă
întinsă lângă latrine. Porta avea veşnic şi o sticlă de vodcă.
Latrinele erau puse în aşa fel încât puteam să ne aşezăm având masa în
faţa noastră. Odată instalaţi, a apărut un pachet de cărţi soioase şi am început
un joc nesfârşit, ronţăiam pateuri, prăjituri şi jambon. Sticla trecea din mână
în mână. Pahare, farfurii, tacâmuri: un lux pe care îl consideram de mult inutil
şi muieresc. Aşezaţi liniştiţi cu brăcinarii în vine, împăcaţi cu noi înşine şi cu
lumea, mâncam, beam, fumam, discutam, jucam cărţi şi făceam ceea ce
aveam de făcut. Fundurile noastre goale se ofereau privirii celor din sat, căci
latrinele erau puse pe un dâmb de unde puteam să admirăm toată câmpia, în
timp ce tot satul putea şi el să ne admire pe noi. O pasăre cânta într-un copac
şi lângă noi dormea un câine toropit de căldura soarelui de toamnă. Femei
scoase la muncă, murmurau un cântec rusesc... Şi doar spre seară, când
ţăranii se întorceau de la câmp, ne părăseam piedestalele idilice pentru a ne
reîntoarce în casă.
Într-o după-amiază, Bătrânul şi ceilalţi comandanţi de tanc au fost
chemaţi la comandantul companiei. După un sfert de oră s-a întors
triumfător:
— Băieţi, plecăm în misiune. Trebuie să ne instalăm în câmp la douăzeci
şi cinci de kilometri spre sud de Novâi şi să săpăm adăposturi care să lase doar
turela deasupra pământului. O să trăim ca regii, liniştiţi şi uitaţi, la cincizeci
de kilometri în spatele frontului. Fără obuze pe cap, nici o altă grijă în afară de
a ne îngriji sănătatea până când ruşii vor da peste cap linia întâi... Când o vor
face va trebui să le distrugem tancurile pe măsură ce sosesc şi să ţinem poziţia
oricât ne-ar costa. Consemnul este să aruncăm cheile tancurilor după ce
le-am îngropat.
Porta hohoti:
— Chiar aşa ai zis: cheile de contact?
Bătnnul surâse:
— Mda. Asta-i tot ce trebuie să lepădăm.
— Perfect cătană bătrână! O să respectăm consemnul. La urma urmei
puţin ne păsa, aveam patru chei de schimb.
Înainte de ivirea zorilor ne ocupasem noile poziţii. Chiar în mijlocul
câmpiei, acolo unde ierburile erau atât de înalte că trebuia să te înalţi pe
vârfuri ca să zăreşti linia orizontului. Era frig. Aveam pe noi mantăile, căciulile
de blană, mânuşile, iar pe sub pantalonii negri de uniformă purtam izmene.
Cum nu aveam în fond decât două lopeţi şi o cazma, doar trei dintre noi
puteau să lucreze deodată şi era o minune să vezi cu câtă abnegaţie ne
suplineam colegii lăsându-i să stea — o adevărată scenă de propagandă în
spiritul şefilor iubiţi — dar asta doar pentru că vântul era tăios ca briciul şi
mişcarea era singura cale de a te încălzi.
Ridicându-şi mâna, Bătnnul declamă poetic:
— Copiii mei. scumpii mei, nu-i minunat să stai aici în aer liber şi să sapi
această groapă superbă? Vedeţi, soarele se ridică şi nu trebuie să ne mai fie
frică de Moş Crivăţ! Totul este liniştit, copii, micuţele păsărele ale Domnului
ne vor cânta şi dacă vom fi cuminţi, cu adevărat cuminţi. Bătrânul Moş al
Stepei va veni să ne spună o poveste cu porcărele. Simţiţi sărutul vântului
84
proaspăt al stepei pe obrajii voştri pufoşi şi în pletele voastre?
Pe măsură ce se ridica soarele scădea rapid şi nivelul, nu cel al gropii, ci
al entuziasmului nostru. Sudoare, blesteme. Unelte azvârlite cât colo. Ne-am
încălzit şi sudoarea curgea pe noi, în timp ce băşicile îşi făceau apariţia pe
micuţele noastre mâirii albe. Nu aveam obişnuinţa unei astfel de munci şi
pământul stepei era tare, tare...
— Ia spuneţi-mi, ne întrebă Porta. Suntem soldaţi sau gropari? Vă întreb
aşa, în legătură cu tariful sindical...
Măsuram mereu tancul ca să vedem dacă ne apropiem de capătul
osândei, dar la amiază — după şapte ore de săpat — eram de-abia la
jumătatea drumului. Bătrânul începu să înjure armata şi Porta îl întrebă cu
falsă inocenţă dacă nu mai simte sărutul vântului proaspăt al stepei şi dacă
sufletul lui nu se simte înălţat de razele calde ale soarelui şi de profunda
valoare educativă a muncii pământului. Bătrânul i-a aruncat lopata în cap şi
s-a întins la umbra tancului.
— Nu mai scot nici măcar o lingură! Am văzut destule gropi ca asta de
la-nceputul mizeriei ăsteia de război! Noapte bună.
Am săpat, Porta, Stege şi cu mine, încă o jumătate de oră, timp după care
Pluto şi Bătrânul urmau să ne schimbe. A trebuit să-i luăm pe sus şi să-i
aruncăm în groapă. Am făcut cu schimbul două ore, pe urmă perioada de
muncă efectivă a fost redusă la un sfert de oră pentru ca. la sfârşit să cădem
cu toţii pe spate, cu ochii pierduţi în gol, incapabili să săpăm mai departe.
Adăpostul trebuia săpat, fie că vroiam, fie că nu. După o oră de odihnă,
Pluto şi Bătrânul s-au pus pe treabă şi noi îi priveam. La ora cinci, în sfârşit,
gaura era suficient de adâncă şi am intrat cu tancul în ea. Nimeni nu s-a lăsat
rugat ca să ridice cortul, toţi se săturaseră. Dar cum se spunea că zona este
cutreierată de partizani, trebuia să facem cu schimbul de pază. Şi nu s-a oferit
nici un voluntar, aşa că, în mijlocul discuţiei înfierbântate, Bătrânul ne-a
declarat:
— Un subofiţer nu pretează serviciul de pază. Doar nu sunteţi atât de
ignoranţi încât să nu ştiţi asta!
Şi s-a învelit cu pătura, iar în secunda următoare sforăia.
— Asta îmi aduce aminte că sunt Stabsgefreiter, spuse Pluto. Noapte
bună, băieţi!
— Şi toată armata se va întoarce cu susul în jos dacă află că eu, Josef
Porta, Obergefreiter, mă cobor la această sarcină nedemnă! Distracţie plăcută,
băieţi!
Rămăsesem eu şi Stege.
— E o legendă, am spus eu. Niciodată n-au fost partizani în zonă!
— Niciodată! afirmă Hugo Stege indignat. Într-o clipă dormeam toţi cinci.
A doua zi de dimineaţă Stege s-a sculat primul. Vroiam să ni se servească
la pat cafeaua şi sorta îl alesese pe el să se ocupe de asta. Ieşise de câteva
minute din cort când i s-a auzit vocea de la înălţimea turelei:
— Ieşiţi, pentru Dumnezeu, uite-l pe comandant!
Era ora potrivită pentru o inspecţie, unsprezece dimineaţa, şi dacă eram
surprinşi în flagrant delict putea să ne coste. Dar nu era decât o glumă a
hoţomanului numit Hugo Stege şi într-o clipă toţi ne-am întors în cort ţipând
să ni se aducă zeama.
Stege tocmai ieşise cu gamelele când am auzit glasul său înnebunit:
— Hei! Sculaţi-vă! Căpitanul şi colonelul!Scularea, pentru Dumnezeu! Vă
jur că este adevărat!
85
Râsete, înjurături şi glume au salutat reluarea păcălelii, dar nimeni nu se
mişcă din loc şi când concertul de răgete s-a potolit, Porta a urlat:
— Valet, dacă vrea să mă vadă comandantul, spune-i că nu-i ziua mea de
vizită...
Şi îşi punctă discursul cu un vânt sonor.
— Chiar nu vreţi să ieşiţi? O să dăm de naiba.
Ori sosise într-adevăr colonelul, ori Stege îşi descoperise veleităţi de
actor.
Renunţ să mai descriu ieşirea noastră din cort. Când ne-am aliniat în faţa
turelei, chiar şi cel mai indulgent lablagiu n-ar fi putut spune despre ţinuta
noastră că era regulamentară. Comandantul stătea să explodeze. Cât
despre Oberleutnant von Barring, expresia lui era de nepătruns. Păream o
caricatură decupată din ziar: Bătrânul era în izmene, ciorapi şi o cămaşă
murdară, Porta îşi băgase pantalonii în ciorapi şi purta o eşarfă de mătase
roşie în jurul gâtului, cămeşoiul lui Pluto era un adevărat drapel ce flutura în
vântul stepei iar eşarfa, de un verde mai puţin strident decât cea roşie a lui
Porta, era în schimb legată ca un turban pe ţeasta lui uriaşă.
— Tu eşti comandantul tancului? mârâi comandantul ţintuindu-l pe
Bătrân prin monoclu.
— Da, Herr Oberst!
— Atunci, ce mai aştepţi ca să dai raportul?
Bătrânul alergă la maşina comandantului, pocni din papuci şi, conform
regulamentului, lătră în liniştea stepei:
— Herr Oberst! Subofiţerul Beier, plutonul doi, tancul numărul unu,
raportează că nu are nimic special de semnalat.
Faţa colonelului concura eşarfa lui Porta.
— Aha! N-ai nimic special de raportat! Dar eu, eu am ceva special să vă
spun...
Şi a urmat un şir de înjurături.
Mai târziu von Barring s-a întors să ne vadă. Singur de data asta.
— Sunteţi cea mai nenorocită şleahtă de golani din toată armata, ne-a
spus clătinând din cap. Putea să vă treacă prin cap să faceţi de gardă măcar în
prima zi! Era normal să vină în inspecţie! Acum aveţi fiecare câte trei zile de
arest? Iar adăpostul nu este bun, trebuie să săpaţi altul la zece metri înapoi. Şi
pot să vă garantez că o să vină din nou în inspecţie, aşa că daţi-i bătaie.
O tăcere uimită i-a salutat plecarea. Să săpăm încă o groapă? Nici morţi!
Dar ce să facem?
Stege a fost cel care ne-a salvat.
— Bandă de alcoolici abrutizaţi, începu el amabil, aveţi marele noroc să
se afle printre voi un om inteligent care ştie să-şi folosească materia cenuşie în
clipele grele! Sper că o să aveţi decenţa să-i mulţumiţi Domnului... Tot ceea ce
trebuie să facem este să dăm o fugă până la Oskol cu jucăria, să dăm bună
ziua ruşilor şi să-i invităm la corvoadă în schimbul unei plimbări cu tancul!
Zgomotul şenilelor a trezit satul căzut în toropeala de duminică şi n-au
fost probleme să găsim mai mulţi voluntari decât aveam nevoie. Ruşii erau
încântaţi să străbată câmpul pe un car de asalt şi, chiar dacă se întrerupeau
mereu ca să danseze, să cânte şi să glumească din tot sufletul, noua groapă a
fost săpată în două ore, într-o atmosferă incredibil de veselă — şi incredibil de
prăfoasă — cu coruri, poveşti şi râsete. Eram atât de cufundaţi în această
sărbătoare că nici nu l-am văzut sosind pe von Barring. A privit o clipă
spectacolul, apoi a clătinat din cap, murmurând:
86
— Ei bine, cel puţin pot să spun că aveţi simţ organizatoric!
Şi mereu clătinând din cap, s-a întors la maşină şi a plecat.
Mai târziu, pe înnoptat, am dus creaturile acelea simple şi vesele în satul
lor încă ocolit de război. Porta avea două fete agăţate de gât şi a fost greu să
adunăm toată echipa şi să o luăm din loc.
Ajutându-ne astfel împotriva propriilor lor compatrioţi ruşii nu puteau fi
învinuiţi, cel puţin teoretic, de trădare?
Cred că se poate spune şi aşa ceva.
Dar nu sunt foarte sigur.
Căci aceste acte de prietenie, după părerea mea, l-au dezgustat de război
pe simplul soldat german mai mult decât atacurile partizanilor. Ştiu destui
care, pornind la drum infectaţi de mitul rasei superioare, au descoperit că
inamicul nu era duşmanul lor şi că nu le era în nici un fel inferior. Soldatul
german simplu şi-a lărgit cunoştinţele despre oameni şi popoare şi lucrul
acesta a însămânţat în el solidaritatea cu oamenii simpli asemănători lui.
Încet, dar sigur, idealurile s-au dovedit a fi umplute cu vânt ca şi isteria
Führer-ului şi morga generalilor inumani. Ei au învăţat efectiv să-i urască pe
cei din SS, care le inspiraseră până atunci doar o teamă surdă, umilitoare.
N-ai chef să tragi asupra unor oameni cu care te-ai distrat cu o seară în urmă,
fie că este sau nu război. Acesta-i motivul pentru care gloanţele se pierd şi
obuzele îşi ratează ţinta în unele lupte. Să tragi în aer este un lucru plăcut şi
uşor, un mod de a lipsi războiul de prada sa. Asta cel puţin când nu se află un
ofiţer în spate care să-ţi urmărească toate mişcările.
Surâzând, von Barring ne-a înmânat permisiile.
— Dacă vă grăbiţi puţin, vă duc la tren. Aveţi paisprezece zile de permisie
şi cinci zile pentru drum.
Cântece şi ţopăieli de bucurie, frizând nebunia. Am intrat în casă,
dansând, a urmat apoi chinul de a folosi bătrâna lamă de ras care trecuse peste
obrajii fiecăruia de cincizeci de ori. Porta o îmbrăţişă pe rusoaică şi trase cu ea
un vals de-i săriră papucii. Bătrâna cotcodăcea ca o găină şi se abţinea cu greu
să nu izbucnească în râs.
— Sunteţi mai răi decât cazacii! spuse ea.
BATALIONUL DE REZERVĂ 988
Am ajuns la Gomei cu o întârziere de douăzeci şi patru de ore. Trenul din
acea zi plecase deja. Trebuia să-l aşteptăm pe cel de a doua zi.
Un subofiţer ne-a spus că pe front a început din nou bulionul. Ruşii se
pare că atacaseră pe toată lungimea şi în unele locuri izbutiseră să rupă
frontul.
— Am tăiat-o la timp, remarcă Porta. Un noroc chior...
Sceptic, Bătrânul clătină din cap.
— În două săptămâni o luăm de la cap. Şi m-aş mira ca lucrurile să se
aranjeze între timp!
— Gura, piază-rea, i-o scurtă Stege. Ne strigi tot cheful cu ideile tale
pesimiste!
Două săptămâni acasă, ăsta-i capătul lumii!
87
Poate că războiul se şi termină până atunci...
O noapte întreagă am disecat proiecte minunate. Mă gândeam la
rotunjimile pietroase ale Ursulei, îmi imaginam braţele ei puse în jurul gâtului
meu, drumul degetelor ei în lungul şirei spinării. O doream din răsputeri şi
tăceam.
Trenul trebuia să pece de-abia la ora 1840, dar eram pe peron încă de la
cinci după-amiază. Ne simţeam mai puternici ca nişte regi arătând foile
noastre de drum celor din poliţia militară. Am găsit un compartiment liber, iar
Porta şi Pluto s-au instalat în plasa pentru bagaje ca să doarmă liniştiţi.
Ne-am scos cu toţii bocancii şi ne-am pregătit pentru noaptea care urma.
Trenul se umplea treptat cu permisionari gălăgioşi care se înghesuiau pe
culoare. Sticle cu şnaps treceau din mână în mână şi începeau să se audă
cântece.
Porta îşi scoase fluierul şi cântă un refren interzis, pe care ne-am grăbit
să-l reluăm în cor. Am trecut prin tot repertoriul nostru de cântece obscene.
Chiar şi pe cele mai scârboase. Nimănui nu i se părea deplasat. Noi, cătanele
bătrâne, cântam ce vroiam. Dacă ne-ar fi făcut cineva morală l-am fi aruncat
pe geam fără nici o discuţie. Când trenul s-a urnit din loc, uralele noastre au
făcut să tremure cele câteva geamuri întregi ale gării.
Târziu în noapte am oprit în Moghilev. Scandalul se mai potolise. Cei mai
mulţi moţăiau visând la permisia lor. Pentru cei mai mulţi era prima în ultimii
ani.
Cu o zmucitură, trenul a pornit, a făcut câţiva metri şi s-a oprit din nou.
După câteva clipe s-au auzit urlete de afară, iar uşile vagoanelor au fost
deschise. Poliţiştii strigau:
— Toată lumea afară cu echipamentul şi bagajele. Permisiile sunt
anulate.Ofensiva rusă a rupt liniile noastre. Veţi fi grupaţi provizoriu într-un
batalion de rezervă şi vă întarceţi la chelfăneală!
A izbucnit un scandal monstruos, iar intruşii au fost aruncaţi în noroi,
spunându-li-se să-şi plimba în altă parte târtiţele şi glumele nesărate.
Dar nu era o glumă. Adormiţi, încordaţi, a trebuit să părăsim convoiul şi
să ne aliniem în două grupuri pe peronul gării Moghilev. La stânga artileria şi
tanchiştii. La dreapta toţi ceilalţi infanterie, aviaţie, marină, orice ar fi fost. Ni
s-au luat ordinele de permisie, apoi s-a auzit ordinul fatal:
— Coloană, la dreapta! Înainte... marş!
Am mers toată noaptea. Sleiţi de oboseală, de furie şi de dezamăgire în
vântul tăios şi în zăpada care ne orbea. Nu ne venea că credem că păţim
asemenea măgărie. Nu se fac asemenea glume cu soldaţii. Nu-i arunci din
trenul care îi duce către o permisie binemeritată. Nu le iei Eldorado-ul, ţara
făgăduită, pentru a-i trimite pe front la tunurile şi aruncătoarele de flăcări,
sub focul inamic. Era o lovitură capabilă să distrugă şi puţina încredere şi
forţă pe care unii dintre noi o mai aveau.
Şase zile de marş prin zăpadă, prin zăpadă şi iar prin zăpadă. Apoi un
prim contact cu forţele inamicului, puţin mai la nord de Lişvin. Ce curios era
să auzi cum se înfig obuzele în zăpadă cu un zgomot moale. Încet, frontul ceda
sub presiunea infanteriei ruseşti care înainta implacabil, indiferentă la
pierderi. Încet, dar sigur, grupul nostru improvizat se rărea şi se îndrepta spre
dispariţie. Noi, care n-aveam ce căuta în Rusia, nu dovedeam să-i stăvilim pe
cei care voiau să cureţe ţara lor de prezenţa noastră. De partea lor era
dreptatea în sensul că se împotriveau unui agresor, căci atacul nostru
„preventiv" fusese doar un artificiu de propagandă.
88
Unitatea noastră se numea Batalionul 988 de teritoriali în rezervă şi
gluma cea mare era că aduna reprezentanţi ai tuturor armelor, de la marină la
aviaţie, trecând chiar şi prin garda civică, şi doar un singur, un unic teritorial!
Se întâlneau toate uniformele, erau afişate toate însemnele, toate insignele,
toate ecusoanele. Un singur lucru ne unea, ura care ne-o inspira Batalionul
988. Ardeam de nerăbdare să ne regăsim unităţile.
Un angajament mai dur cu inamicul s-a produs la est de Volkov, ruşii
aruncând în luptă numeroase tancuri şi aviaţie de vânătoare şi
bombardament. Într-o ruină am găsit o pisică roşcată cocoţată într-o şaretă,
mieunând de frig, de frică şi de foame. I-am dat cu forţa un gât de snaps
înainte de mâncare. Când am plecat a pornit-o după noi. Pentru că era roşie,
am botezat-o „Stalin".
Stalin a făcut toată campania de la Volkov pe raniţa lui Porta, iar Pluto şi
Stege i-au croit o uniformă completă, pantalon, bluză şi chipiu, acesta din
urmă legată cu un şnur ca să nu-l piardă în luptă. Aparţinând unui regim
disciplinar, Stalin nu avea voie să poarte vulturul nazist. La început a încercat
să scape de haine, apoi şi-a dat seama că îi ţin de cald, sau a sfârşit prin a se
obişnui cu ele, aşa cum se obişnuise cu raţia zilnică de şnaps. A tras de altfel
câteva beţii de neuitat. Puteţi să spuneţi că era o cruzime faţă de bietul
animal, dar Stalin nu ne-a părăsit nici o clipă, iar blana lui a devenit lucioasă,
s-a îngrăşat şi a recăpătat tupeul caracteristic pentru o pisică al cărei univers
este stabil şi ordonat.
La sosirea Crăciunului nu mai rămăseseră din Batalionul 988 de
rezervişti decât oameni pentru o companie care, de altfel, a şi fost destrămată.
Ne-am primit toţi cinci ordinele de drum pentru Godnio pe Vorskla, unde
staţiona regimentul nostru. Trei zile mai târziu ne prezentam la Cartierul
general al unităţii şi de a doua zi treceam la corvoadă. Înainte de toate însă ni
s-a adus poşta.
Aveam un teanc de scrisori de la Ursula şi de la mama. Fiecare îşi devora
scrisorile, le citea şi le recitea, ca în final să le citească cu voce tare în faţa
celorlalţi, pentru a visa mai bine şi a le sorbi cu setea unui suflet dornic de
prezenţa celor de acasă şi care trebuie să se mulţumească doar cu cuvinte
scrise pe hârtie. Într-una din scrisorile ei, Ursula îmi spunea:
„München, 9 decembrie, 1942
Dragul meu,
Sufăr alături de tine pentru această oribilă nedreptate care v-a fost
făcută, ţie şi camarazilor tăi. Dar nu te lăsa doborât pentru că ţi-au furat
permisia. Rămâi încrezător în viitor, în ciuda tuturor acestor mizerii făcute de
ei. În curând coşmarul se va termina, iar vulturul nazist îşi va fi pierdut toate
penele.
M-am rugat Domnului să te protejeze de ororile frontului. Deşi te
consideri păgân şi îţi afişezi necredinţa, ştiu că El te iubeşte mai mult decât pe
cei mai buni preoţi ai săi, iar când războiul se va termina o să ştiu cum să te
conving şi cum să sparg carapacea asta de cinism în spatele căreia vă
ascundeţi tu şi toţi ceilalţi nefericiţi din unităţile care nu poartă vulturul
nazist pe piept. Nu uita că mai devreme sau mai târziu se va instaura pacea,
iar visele frumoase vor deveni realitate.
Cred că până atunci o să pot deschide un cabinet la München sau la Köln
şi marea mea speranţă este că ai să urmezi cursuri de stomatologie.
Promite-mi doar că n-o să rămâi în armată, chiar dacă ai avea şansa unei
89
cariere strălucite!
În şase luni termin specializarea în chirurgie şi încep să pun deoparte
bani pentru căminul nostru. Poate reuşesc să-l amenajez până la întoarcerea
ta.
Dar ce bazaconii spun? Sper să vii mai repede de atât. Vreau să te întorci
chiar azi, acum.
Tata şi mama s-au obişnuit cu ideea de a avea un ginere. Bineînţeles că la
început nu voiau să creadă şi aş fi vrut să le vezi mutrele când le-am spus că
eşti un fost puşcăriaş — aşa este? — şi că acum serveşti într-un regiment fără
înaripată. M-au crezut nebună, pe moment, dar au cedat când le-am spus că
singura ta crimă era de natură politică şi te-au acceptat fără rezerve spunând
că dacă ne iubim nimic altceva nu contează.
N-are rost să-ţi vorbesc de politică, doar sunteţi bine informaţi acolo, în
primele rânduri! Mă consolez repetându-mi că din moment ce vom fi împreună
până la sfârşitul vieţii, o permisie anulată nu are mare importanţă.
De altfel, în clipele astea, o permisie n-ar fi decât o altă formă de tortură,
căci m-aş gândi fără încetare la întoarcerea ta pe front, la inevitabila
despărţire.
Îţi trimit şi o cruciuliţă de aur. Am purtat-o la gât, direct pe piele, încă din
copilărie şi aş vrea să o porţi şi tu acum. Te va proteja de rău. Sărut-o în
fiecare seară aşa cum sărut eu inelul pe care mi l-ai dăruit. Dragul meu,
iubitul meu Sven, te iubesc atât de mult încât izbucnesc în plâns la gândul că
ne vom reîntâlni şi n-o să te mai las să pleci. Eşti al meu, doar al meu. Chiar
dacă te îndrăgosteşti din când în când de o rusoaică sau de o nemţoaică din
armata noastţă. Căci ştiu că nu poţi iubi pe alta aşa cum mă iubeşti pe mine.
Şi te iert de pe acum dacă ai căutat uitarea în braţele altor femei. Nu-ţi cer să
trăieşti ca un călugăr. Tot ceea ce aş vrea ar fi să nu te angajezi în ceva ce n-ai
avea curajul să-mi povesteşti.
Nici nu ştii cât am plâns când minunatul tău camarad, Bătrânul, mi-a
scris, spunându-mi că ai căzut prizonier. A fost scrisoarea cea mai frumoasă,
dar şi cea mai tristă pe care am primit-o vreodată. Şi totuşi n-a fost nimic pe
lângă ce am simţit după unsprezece luni când am primit scrisoarea ta în care
îmi povesteai prizonieratul tău. Am leşinat pentru prima dată în viaţa mea. Am
făcut febră şi o săptămână a trebuit să stau în pat. Ce prăbuşire, dar în ciuda
febrei mă simţeam fericită, fericită!
Îmi spui că nu crezi în Dumnezeu, dar ştiu că El n-a încetat să vegheze
asupra ta, pentru că eşti un om adevărat, asemeni camarazilor tăi. Ai defecte
şi slăbiciuni, dar eşti mai uman, cu inima şi cu gândurile mai curate decât cei
mai mulţi dintre stâlpii bisericii, broaşte de confesional, greieri ai
agheazmatarului. Spune-ţi că împărtăşesc ura ta împotriva oricărei forme de
ipocrizie şi că aceşti preoţi sunt doar slugi servile în solda unor stăpâni
nerecunoscuţi de Dumnezeu şi de adevăraţii creştini. Dar Cel care
propovăduieşte mila nu-i poate împiedica pe ipocriţi să fie acolo şi nu trebuie
să te gândeşti că ascultând ce are de spus faci cauză comună cu acei preoţi
nedemni. Asta vreau cu orice preţ să te fac să înţelegi şi sunt sigură că o să te
conving.
Trebuie să mă opresc aici, dragostea mea, iubitul meu, rugându-te să ai
grijă de tine. Ştiu că este greu, dar nu te lăsa scufundat în indiferenţa şi
cinismul soldaţilor din linia întâi. Continuă să crezi că există şi frumos pe
lumea asta. Vreau să te recuperez viu. Fă totul ca să rămâi întreg. Viu şi întreg
te vreau acasă. Cu trupul şi sufletul. Iar anul care vine să ne aducă speranţă
90
şi fericire, nouă şi întregii lumi.
Femeia ta pe vecie.
Ursula"
Speram să fim înlocuiţi de Crăciun, dar am fost dezamăgiţi şi, în plus, am
fost promovaţi infanterişti şi duşi în prima linie.
Seara Naşterii Domnului m-a găsit undeva în no man's land, pe fundul
uneia dintre găurile săpate din cincizeci în cincizeci de metri. Rolul acestor
posturi avansate era acela de a da alarma în cazul în care patrule inamice se
aventurau până în liniile noastre. Dar oricât de conştiincios ai fi fost, inamicul
tot se infiltra şi dispărea fără să fie semnalat. De-abia la sosirea zorilor
descopeream asta... dând peste santinelele noastre cu gâtul tăiat. Sau chiar
găsind postul gol, ruşii surprinzându-l şi luându-l prizonier pe ocupant.
Trăsesem la sorţi posturile de gardă. Von Barring nu dorise să dea ordin
în noaptea de Crăciun. Bileţelele fuseseră puse în cascheta sa şi întreaga
campanie trăsese la sorţi. Şi nu doar soldaţii, ci şi gradaţii, ba chiar şi von
Barring.Astfel, unul dintre locotenenţii noştri intra în post intre orele 22-01.
Mi-am petrecut deci acea noapte într-un adăpost individual, în inima no
man's land-ului, cu mitraliera şi grenadele pregătite.
Cel mai mare duşman în asemenea cazuri este somnul, căci tensiunea
permanentă şi încordarea cu care cauţi să distingi sunetele şi imaginile în
întuneric te epuizează, iar singurătatea acţionează ca un somnifer. Eşti singur
şi te simţi singur şi te cuprinde nostalgia, ajungând să tânjeşti după moarte.
Ideea de a adormi şi a termina odată cu toate apare în culori periculos de
seducătoare. Totul pare uşor. Lipsit de durere. Lucrurile care îţi susţin dorinţa
de a trăi, imaginea fiinţelor iubite, par să se estompeze într-o irealitate
fantomatică. Prea mare efortul ca să te întorci la ele...
Brutal, un zgomot în surdină, metalic, pare să se audă în dreptul
adăpostului meu. Încep să tremur şi să-mi imaginez răceala unui pumnal pe
gâtul meu. Îmi muşc buzele până la sânge şi cu mâna încleştată pe o grenadă
scrutez întunericul până când privirea mi se tulbură. Se distinge parcă un
târşâit în zăpadă.
Să trag o rachetă? N-aş vrea să mă acopăr de ridicol. Convenţiile sunt
atât de puternice încât în faţa unor dileme preferi să-ţi rişti pielea decât să fii
rănit în amorul propriu. Aşa suntem făcuţi, înţeleagă cine poate... Iar lansarea
unei rachete mi-ar desconspira poziţia în faţa oricărui soldat rus aflat în
apropiere şi gata să-şi mânuiască pumnalul.
Pe urmă un ţipăt şi un horcăit. Simultan o altă voce urlă:
— Ajutor! Ivan m-a prins! Aj...
Felul în care ţipătul a fost întrerupt, sugera o mână pusă pe gura celui
atacat. Mi s-a făcut părul măciucă şi mi s-a părut că disting câteva siluete
întunecate, n-am mai ezitat. Am aruncat grenadele şi am tras o rafală de
mitralieră, apoi am lansat rachetele luminoase, acum tot sectorul era luminat.
Avusesem nouă santinele în no man's land. Şase nu s-au mai întors.
Cinci aveau beregata tăiară, al şaselea dispăruse.
Poşta de Crăciun nu venise şi când a sosit era ziua naşterii Domnului, la
miezul nopţii, difuzoarele sovietice ne-au lămurit:
— Alo, alo, 27 blindate! Crăciun fericit Dacă vreţi să vă primiţi coletele şi
poşta, nu vă jenaţi, veniţi să le luaţi. Le avem aici, ca şi pe poştaş. Sunt
scrisori pentru...
Şi a urmat lista destinatarilor. Cum a terminat lista, a suprasolicitat:
91
— Camarazi din 27. O să vă citesc acum câteva pasaje din aceste scrisori
ca să aflaţi ce se mai întâmpla prin ţară! Iată un mesaj pentru Kurt Hessner...
Dragă Kurt... A avut loc un raid noaptea trecută... O bombă a distrus... Tatăl
nostru este... Durere sfâşietoare — Kurt Hesner, dacă vrei să afi restul
scrisorii te aşteptăm şi te vom primi cu compasiune...
Au continuat să citească fragmente din scrisorile capturate, făcându-i pe
toţi să creadă că cei de acasă erau morţi, mutilaţi, sinistraţi, fără adăpost sau
morţi de foame. Teama, incertitudinea au făcut să se clatine multe suflete şi
chiar în aceeaşi noapte cinci oameni au traversat no man's land pentru a-şi citi
poşta la ruşi.
La ivirea zorilor am văzut trei infanterişti sovietici zăcând în zăpadă în
apropierea adăpostului meu. Urmele schiurilor treceau la numai doi metri.
Într-o bună zi, Porta a dispărut.
Cincisprezece veterani dintre cei mai hârşâiţi au solicitat, şi li s-a
aprobat, autorizaţia de a efectua un raid de recunoaştere pentru a lămuri
această stranie dispariţie. Locotenentul Holler ne-a însoţit şi el, scoţându-şi
gradele şi însemnele de armă.
Am început cu depistarea santinelelor ruse, le-am căzut în spate, am
aruncat câteva grenade şi am măturat tranşeea cu mitraliera şi aruncătorul
de flăcări. În câteva minute soarta lor a fost pecetluită. Ne-am întors apoi cu
doi prizonieri, dintre care unul era muzicant, un gornist. Cum i l-am descris
pe Porta, a început să râdă.
— E complet nebun, a explicat gornistul. În clipa asta participă cu
comisarul la un corcours „cine cade primul sub masă". Vrea să cumpere o
haină din blană de urs şi o ladă cu vodcă. Are la el cinci mii de ţigări să-şi plă-
tească cumpărăturile...
La întrebările noastre înspăimântate, ne-a răspuns că Porta fusese
capturat de o patrulă.
Două zile mai târziu încă nu-l revăzusem pe Joseph Porta şi începusem
să deplângem pierderea sa.
Apoi, la capătul unei săptămâni, a apărut în adăpost purtând o manta de
ofiţer sovietic şi o servietă de piele bine burduşită.
— Ce timp frumos e azi!
N-a spus mai mult, dar surâse indulgent în timp ce ne uitam la el cu gura
căscată.
— Sper că n-am întârziat la masă. Ar fi păcat pentru că am adus ceva de
pileală.
Avea şase sticle de votcă în servietă, ca şi cele cinci mii de ţigări cu care
plecase.
— Comisarii încă n-au învăţat să joace cărţi ca lumea, declară el
atotştiutor.
Şi asta a fost tot ceea ce a vrut să ne spună, drept care n-am găsit nici o
explicaţie pentru aventura lui.
Şase sticle de vodcă, o manta nouă şi o servietă din piele.
Ce lucru ciudat este războiul!
Datorită grelelor pierderi suferite de Regimentul 27 pluteau în aer avansări
pentru toţi veteranii. Comandantul fusese ucis, Oberstleutnant von Lindenau a
fost numit Oberst. Maiorul Hinka a devenit Oberstleutnant, cu funcţia de
92
comandant de batalion, iar von Barring deveni Hauptmann-ul companiei
noastre. Bătrânul a fost avansat Feldwebel şi comandant de pluton. Am
căpătat un tanc nou, model „Panther", care va fi în fruntea formaţiei plutonului
3.
Porta a fost propus pentru avansare ca subofiţer, dar a refuzat. A fost o
întreagă poveste, dar lucrurile s-au aranjat spre satisfacţia generală.
— Ei bine, maimuţă roşcată! mârâi Oberstleutnant Hinka. N-o să te
avansăm subofiţer, ci Stabsgefreiter. Asta te aranjează?
Porta acceptă. Un Stabsefreiter este un soldat mai răsărit, dar nu un
subofiţer.
Stalin, cotoiul nostru, care purta un epolet minuscul, a fost numită
Obergefreiter şi i-am cusut cele două galoane regulamentare. Şi el a tras o beţie
grozavă pentru a-şi sărbători avansarea.
MOARTEA LA COSIT
— Bea asta, Sven, O duşcă bună... Gunoaiele! Hal de nemernici! Aşteaptă
ziua în care o să punem mâna pe ei.
Porta vru sa ştie ce s-a întâmplat.
— Să-ţi citesc scrisoarea asta, spuse Bătrânul. Scoate ceva de pileală,
căci Sven trebuie să-şi ude gâtlejul şi să uite. Şi noi alături de el, bunule
Dumnezeu!
A despăturit scrisoarea de la tatăl Ursulei:
„München, aprilie 1943.
Dragul meu fiu,
Trebuie să-ţi dau o veste îngrozitoare. Te rog s-o primeşti cât mai calm cu
putinţă şi să-mi promiţi ca n-ai să faci nici o prostie după ce o vei afla.
Scumpa noastră Ursula este moartă. Naziştii au asasinat-o. Când o să
ajungi la München o să-ţi dau amănuntele. Până atunci nu pot să-ţi spun
decât esenţialul.
Un Gauleiter a vrut să ţină un discurs în faţa studenţilor Universităţii,
dar a fost întrerupt de o manifestaţie ostilă. Un mare număr de studenţi au
fost arestaţi şi printre ei şi scumpa noastră fiică. Câteva zile mai trâziu au
apărut în fata „Tribunalului Poporului" şi au fost condamnaţi la moarte. Când
a fost pronunţată sentinţa, Ursula a ripostat: „Este aproape ziua în care voi,
judecătorii şi acuzatorii noştri, veţi ajunge pe banca acuzaţilor, în timp ce
tovarăşii noştri vă vor fi judecători. Fiţi siguri că în ziua aceea şi capetele
voastre vor cădea sub securea călăului".
Asta le-a spus judecătorilor nazişti, iar viitorul îi va da dreptate, dacă mai
există justiţie pe lumea asta.
Am primit aprobarea să o mai văd o dată şi m-a rugat să-ţi spun că moare
cu numele tău pe buze şi cu credinţa că vă veţi reîntâlni în cer, rugându-vă
Domnului pentru mântuire.
Curajul ei i-a impresionat până şi pe gardieni, care i-au adus în ultimele
zile o serie întreagă de lucruri interzise, deşi ea refuza să le primească de la cei
ce poartă, uniforma blestemată.
Unul dintre prietenii mei a fost martor la execuţia acestor tineri şi mi-a
povestit că au cântat tot felul de cântece interzise, pe care şi ceilalţi deţinuţi le
intonau alături de ei, de la ferestrele celulelor. Nici loviturile, nici ameninţările
93
nu i-au oprit, iar când şi ultimul a fost executat, toată închisoarea vuia:
„Răzbunare! Răzbunare!" şi cântau Wedding roşu11.
Să arzi această scrisoare imediat cum ai citit-o. Ţi-o trimit printr-un
prieten care soseşte pe front în zona regimentului vostru. Vei primi împreună
cu ea un medalion cu fotografia Ursulei şi o şuviţă din părul ei.
Dragul meu ginere, mama Ursulei, cu inima frântă pe veci, ca şi eu
însumi, te rugăm să ne dai prilejul de a te cunoaşte. Te considerăm propriul
nostru copil, iar casa noastră îţi aparţine. Te îmbrăţişez cu dragoste şi sper să
ajungi cu bine la capăt. Să sperăm că ne vom revedea în curând.
Al tău..." .
O tăcere apăsătoare se lăsase după lectură, în timp ce întunericul
cuprindea sala castelului în ruină. Tremuram fără încetare, căci vedeam capul
Ursulei căzând în coşul de nuiele, sângele izbucnind din gâtul tăiat, acoperind
minunatul ei păr negru, iar ochii ei rămaşi deschişi, inexpresivi, privind cerul
în care căzuse. Şi mai vedeam căderea corpului în groapa comună.
Oh! Ştiam prea bine cum se petrecuse totul, căci asistasem la aceste
spectacole de prea multe ori ca să nu ştiu fiecare amănunt.
Înainte ca ei să mă poată împiedica, am scos revolverul şi am pulverizat
crucifixul de lemn fixat pe perete. Apoi am dus sticla la gură şi am golit-o pe
nerăsuflate. Bătrânul încercă să mă oprească, dar eram nebun, nebun furios.
A trebuit să-mi dea una după ceafă.
Când mi-am revenit, m-am pus din nou pe băut. Am băut. atunci cum nu
mai băusem niciodată. Timp de zile întregi am fost beat. Cum mă trezeam,
luam sticla şi beam iar până cădeam lat. Într-un târziu, Bătrânul a considerat
că ajunge. El şi Porta m-au târât afară şi m-au trântit în adăpătoare până
când mi-am revenit. În zilele care au urmat nu m-au lăsat nici o clipă fără
ocupaţie. Seara, când mă culcam, eram frânt de oboseală şi plin de vânătăi,
dimineaţa mă aruncau iar şi iar cu capul în adăpătoare. Au reuşit astfel să-mi
adune minţile în cap. Încet, gândurile mi s-au limpezit. Eram din nou lucid.
Rece ca un cadavru. Eram, de fapt, un cadavru.
Şi m-am transformat într-un vânător de oameni. Eram nebun, în ciuda
lucidităţii. Petreceam ore în şir în tranşee, cu o armă cu lunetă în mâini,
doborându-i pe ruşi cu cea mai mare plăcere. De câte ori se prăbuşea una
dintre victime, simţeam un fel de bucurie. Într-o zi, von Barring m-a surprins.
L-am observat pe neaşteptate. Nu ştiam de când stă acolo şi mă
supraveghează. Am izbucnit în râs şi i-am spus că doborâsem şapte într-o
jumătate de oră. Mi-a confiscat carabina fără un cuvânt şi a plecat. Am plâns
ca un copil căruia i se luase jucăria preferată şi am rămas cu ochii în gol. Von
Barring avea, bineînţeles, dreptate.
Îmi aduc aminte perfect de ziua următoare. Bucătarul tocmai îmi umplea
gamela cu ciorbă — ciorbă de vacă bătrână — când ceva a explodat lângă noi
şi am simţit pe picior ceva fierbinte. Ei bine, iată că ai rămas cu un singur
picior, mă gândeam indiferent. Dar nu simţeam nici o durere şi rămăsesem în
picioare. Explozia aruncase peste piciorul meu o halcă din pulpa de vacă.
Bucătăria de campanie era ţăndări şi şase cadavre înotau în ciorbă. Am luat
halca de carne pe umăr şi am dus-o prietenilor mei, care au organizat imediat
un ospăţ.
— Nefericirea unora face fericirea altora, remarcă Porta, filozof.
11
Cântec revoluţionar; Wedding este un cartier al Berlinunului (N.A.)
94
Toţi ar fi făcut la fel în locul meu: ar fi luat sfertul de pulpă şi l-ar fi
împărţit cu prietenii. Nu cinismul mă împiedicase să-i ajut pe răniţi, ci
războiul. Războiul era aşa. Erau oameni speciali instruiţi ca să-i ajute pe
răniţi. În afara camarazilor apropiaţi, soldatul nu cunoaşte pe nimeni în
război.
Primăvara a adus cu ea tărăboiul. Câmpurile şi şoselele erau din nou
suficent de uscate pentru luptă.
*
Sticla de vodcă trecu din mână în mână pentru ultima dată. Bătrânul
mi-a pus între buze o ţigară aprinsă şi am tras din ea cu nesaţ stând cu
fruntea lipită de cauciucul periscopului.
— Ordin către toate tancurile, deschideţi focul!
Şi infernul renăscu din cenuşă. Căldura din tanc deveni de nesuportat.
Ne revărsăm peste tranşeele ruseşti ca o avalanşă. Stepa era plină de tancuri
incendiate, vulcani în miniatură trimiteau spre cer coloane de fum. Blindatele
nu iau prizonieri. Ele zdrobesc şi ucid. Nu mai suntem fiinţe umane, ci roboţi
care execută automat gesturile pentru care sunt programaţi.
Contraofensivă cu T-34. Nu se mai pune problema de a măcelări
infanteria în derută, ci de a lupta ca să-ţi scapi pielea. Turela se roteşte,
obuzele curg peste ameninţătoarele T-34.
Aproape că mă sufoc. Cleşti invizibili îmi strâng capul şi pieptul. Încă
puţin şi n-o să mai rezist. O să deschid capacul turelei şi o să sar ca un drac
din acel cuptor ambulant. Un bubuit de tunet. Tancul tremură şi se opri cu o
smucitură. O flacără roşie-albastră apăru din flancul monstrului de oţel. Ca
prin vis i-am văzut pe Pluto şi pe Porta sărind la pământ prin faţă şi pe Stege
pe laterală. Totul a durat o secundă. Apoi mi-am revenit — eu, robotul perfect
— şi am părăsit tancul printr-un salt mortal.
Flăcări uriaşe l-au înghiţit şi deodată s-a umflat ca un balon, iar prin aer
au zburat fiare înroşite. Ne-am întors la unitate căţăraţi pe un alt tanc. Stalin
era în siguranţă pe umărul lui Porta. Blana îi era puţin pârlită, dar asta nu
părea să-l deranjeze. La întoarcere a lins un castronel cu vodcă.
Am plecat la Dniepropetrovsk să luăm în primire un tren cu tancuri noi.
Două zile mai târziu eram iar în miezul luptei ce continua, fără întrerupere, de
zece zile. Toate forţele disponibile erau aruncate în luptă şi se consumau
rapid. Coloane nesfârşite de rezevişti soseau din urmă şi cum atingeau frontul
dispăreau, ca lemnul împins în focul cuptorului.
*
Din Snekov, cândva un sat, acum un rug, a ţâşnit cu viteză maximă un
T-34. Prompt, robotul care sunt a ochit. Învingător este cel care trage primul.
Am ochit rulmentul de la baza turelei. Era punctul slab al blindajului unui
T-34. Cifrele periscopului îmi dansau în faţa ochilor. Pe urmă cele două săgeţi
ale sistemului de ochire s-au întâlnit şi două obuze au pornit unul după altul.
Turela inamicului a zburat. Echipajul n-a mai avut timp să-şi părăsească
maşinăria, totul a explodat, încă un trofeu în panoplia noastră.
Lupte furioase, îndârjite, printre casele în flăcări. Adăpostită într-una
dintre ele o mitralieră rusească secera infanteria noastră. Porta făcu tancul să
se rotească. Un nor cărămiziu şi mortar a zburat în toate părţile în timp ce
95
loveam faţada. Ruşii se lipeau de peretele opus înnebuniţi de spaimă.
Mitraliera noastră îi dobora, iar şenilele îi transformau în piureu. Am ieşit de
acolo într-un nor de praf. Încă nişte cadavre pentru panoplia noastră.
Ceva mai încolo, o duzină de infanterişti încercau să se pună la adăpost.
Erau culcaţi la pământ când ne-au zărit şi au fugit către cea mai apropiată
casă. Unul dintre ei şi-a prins piciorul într-o groapă. Înainte de a se elibera era
terci. Un singur om în plus, printre trofeele noastre.
Slabă recoltă pentru roboţi.
Răsturnam copacii, doboram zidurile, striveam oamenii în uniformă kaki.
Trebuie să fi fost vreodată într-un tanc lovit de un proiectil ca să ştii ce-i aia o
lovitură. Tunul, prea mic pentru blindajul nostru, dar care încerca să ne facă
pagube, era ascuns împreună cu servanţii săi în spatele unui zid din pietre de
râu.
— Trageţi cu aruncătorul de flăcări şi trimiteţi-le un obuz ca desert!
ordonă Bătrânul.
Am ţintit în grabă cu aruncătorul de flăcări şi obuzul special de 10, 5 a
atins tunul în acelaşi timp cu limba de foc. Când am trecut pe acolo trei
minute mai târziu, nu mai rămăsese decât o grămadă chinuită, neagră, de
nerecunoscut, pe care încă mai dansau flăcările.
Înainte, înainte, înainte! Iarba nu mai creşte pe acolo pe unde au trecut
tancurile. Când ai fost martor la masacrele din primăvara lui 1943, îţi dai
seama, cât de justificată este emblema noastră cu cap de mort pentru o uni-
tate de blindae. Din loc în loc făceam câte o pauză să controlăm rezervoarele şi
lăzile cu muniţie. Şi pentru a regla, în cea mai mare viteză, motoarele. Orice
tanc ce cade în pană în timpul luptei este făcut ciur în mai puţin de trei
minute.
Ruşii ne întâmpinau cu formaţiuni de T-34, puternice, rapide, de o
uimitoare manevrabilitate. Doar cu ultimele două modele de tanc, Panther şi
Tiger, puteam să le facem faţă. Infanteriştii ruşi şi germani se ţineau departe
de înfruntarea cuirasatelor terestre, cea mai mare luptă de blindate din acel al
doilea conflict mondial. Noaptea cădea, dar, în ciuda unor pierderi uriaşe de
oameni şi material, lupta continua cu încrâncenare în stepă. Câteva ore de
somn în timpul cărora echipele de întreţinere umpleau rezervoarele şi
magaziile de muniţie, apoi eram scuturaţi, împinşi încă adormiţi spre tancul
nostru, ni se punea în cârcă armamentul şi eram ajutaţi să ne urcăm în
maşinărie. Am văzut ca prin ceaţă cum un Feldwebel i-l dădea pe Stalin lui
Porta, apoi motorul a început să mârâie ca de obicei.
Când, după încă patru zile de luptă, s-a pogorât din nou liniştea, 27
blindate încetase practic să mai existe. Epavele tancurilor împânzeau câmpia.
Mai aveam doar două din patruzeci. Şi douăzeci şi opt de supravieţuitori. Din
patru sute. Cele mai multe dintre echipaje arseseră în tancurile lor. În toate
direcţiile, pe patru sau cinci kilometri, ardeau de asemenea şi T-34.
Cei care scăpaseră de la moarte, mai mult sau mai puţin arşi. mai mult
sau mai puţin mutilaţi, urmau să urle de durere luni, ba poate chiar şi ani de
zile.
Alte tancuri şi alte echipaje soseau în fiecare noapte. Tancurile încă
utilizabile trebuiau ţinute în stare de luptă alături de cele din celelalte
regimente. Din celelalte resturi de regimente. Încercam să adormim ori de câte
ori se putea, cu capul pe chiulasa unui tun sau pe vizorul unui periscop. A
doua zi lupta începea iar, şi asta zile în şir.
Batalioanele de rezervă din Germania, depozitele din ţările ocupate
96
continuau să verse zi după zi un fluviu de carne de tun proaspătă, cei mai
mulţi puşti de şaptesprezece sau optsprezece ani, cu şase săptămâni de
instrucţie la activ. Ştiau să facă instrucţie şi să salute regulamentar, dar
cădeau ca muştele şi nu era nimic de făcut cu ei. Soseau de asemenea şi
oameni la cincizeci de ani şi mai mult, scoşi din lagărele de concentrare. Hitler
râcâia prin toate sectoarele, chiar şi spitalele îşi dăduseră obolul, răniţi cu
febră, descărnaţi, anemici, declaraţi vindecaţi de pe o zi pe alta. Treceau cu
toţii prin maşina de tocat. Cu tot ceu bandaje.
La Kubiansk, pe Oskol, o luptă strânsă între un T-34 şi noi. Două lovituri
simultane. Dar tancul rusesc ia foc imediat, cu turela smulsă, în timp ce noi
scăpăm cu şenila distrusă. Ceea ce-i cam tot una, căci compania se retrage şi
suntem lăsaţi să ne descurcăm în spatele liniilor inamice.
Ne-am ascuns în tufişuri până la căderea nopţii, apoi am încercat să
înlocuim zalele smulse din şenilă şi cele două roţi de antrenare defecte. Muncă
extraordinară, capabilă să-i înnebunească pe unii mai puţin căliţi decât noi,
căci în tot acest timp trebuia să supraveghem nesfârşita coloană de tancuri
ruseşti care se târa pe drum la mai puţin de o sută de metri.
La miezul nopţii tancul era pregătit pentru drum, şi urma să ne încercăm
norocul. Porta şi cu mine am rămas în turela deschisă, purtând caschete
ruseşti, gata să răspundem în rusă oricărei întrebări indiscrete. Mânjisem
însemnele noastre cu noroi.
La momentul oportun am pornit în urma unor T-34. Kilometru după
kilometru, ne apropiam de linia frontului. Acolo, cei trei colegi au cotit spre un
sat, iar noi am continuat drept înainte. Un obuz era pregătit pentru a-l opri pe
cel care ar fi vrut să ne intercepteze şi Stege era gata să tragă altele imediat.
Mitralierele şi aruncătorul de flăcări erau şi ele armate, dar am ajuns la regi-
ment fără probleme.
În zori am fost trimişi pe urmele câtorva T-34 şi KW-2 care rupseseră
liniile noastre şi semănau panică în adâncime. Treziseră un batalion aflat în
refacere la Isium şi se purtau ca fiarele scăpate din cuşcă.
Am mers ca nişte copoi pe urmele caracteristice, mai largi ca ale noastre,
lăsate de tancurile ruseşti. De pe un dâmb le-am descoperit în marginea unui
sat care, după hartă, ar fi trebuit să fie Svatov. Trei T-34. KW-2-urile se
distrau în altă parte. Cum au dispărut printre case am coborât panta, am
ocolit un iaz şi ne-am îndreptat spre un pilc de copaci încercând să nu ne
facem remarcaţi. Al doilea tanc a luat poziţie în spatele unei clădiri lungi, o
şcoală sau cam aşa ceva. Atunci am atacat. Aveam două T-34 în faţa noastră.
Bătrânul a venit lângă mine ca să se asigure că am ochit bine, căci o
lovitură ratată în condiţiile acestea ne-ar fi condamnat la moarte. Turela se
roti, aveam al doilea tanc în vizor. Foc! La această distanţă obuzul a smuls pur
şi simplu turela tancului rusesc. Cele două T-34 sunt în flăcări când sărim în
ajutorul camaradului care, după violenţa schimbului de focuri, nu este tocmai
stăpân pe situaţie.
Nu făcusem nici două sute de metri când ne-am trezit cu un KW-2 în faţă,
o enormă masă de nouăzeci de tene, înarmat cu cinci mitraliere, un aruncător
de flăcări şi un tun de cincisprezece centimetri plantat într-o turelă enormă.
Se oprise în mijlocul drumului şi trăgea în casele din jur serii lungi,
distrându-se. Din când în când lansa şi un obuz al cărui zgomot ne spărgea
timpanele.
Stege încărcă un obuz "S" în chiulasă, singurul capabil să distrugă
blindajul unui KW-2. Într-un văl de flăcări, obuzul a fost lansat. Oroare,
97
ochisem prea jos. Obuzul a explodat în şenilele monstrului. Porta şi Bătrânul
mi-au aruncat cele mai îngrozitoare înjurături, iar turela mastodontuluj a
început să se rotească spre noi. Mulţumită Domnului, turela unui KW-2 nu se
manevrează ca un titirez.
— Trage, pentru Dumnezeu! urlă Bâtrânul. Ce mai aştepţi?
Al doilea obuz explodă ceva mai sus, la jumătatea flancului. Turela se
opri o clipă, apoi porni din nou.
— Porta, atenţie!
Bătrânul m-a smuls de la locul meu şi s-a instalat în faţa aparatului de
ochire. Într-o clipă a manevrat turela şi a ochit. Cinci obuze au plecat unul
după altul. O explozie îngrozitoare a scuturat monstrul care, lucru ciudat, nu
a luat foc. Trei oameni au ţâşnit din măruntaiele monstrului distrus, dar au
fost seceraţi cu mitraliera. Bătrânul trase încă două „S"-uri suplimentare şi au
izbucnit în sfârşit flăcările...
Ziua a trecut. La sosirea întunericului nu mai aveam nici un tanc şi
ne-am întors în liniile noastre în maşina lui von Barring. Şaptezeci şi două de
ore mai târziu, după opt zile de luptă neîntreruptă, resturile regimentului au
fost trimise cu generozitate la refacere, în micul orăşel Aşturca...
Mulţi consideră relatarea unei lupte excitantă şi romantică. Orice duel cu
moartea este dramatic, acesta este un adevăr al vieţii însăşi, dar te poţi
măsura cu moartea şi altfel decât purtând războaie. Încercând să salvezi vie-
ţile altora, de exemplu. Sentimentul de eliberare va fi indiscutabil, iar scopul
raţional.
Doar câţiva vicioşi consideră războiul excitant şi romantic. În ochii celor
mai mulţi el este doar ceea ce este: murdărie, noroi, suferinţă, teamă,
monotonie. Războiul este o cale greşită de a atinge culmile existenţei omeneşti.
Ei vă lasă decepţionaţi, goliţi, iar la întoarcere veţi descoperi că nu aveaţi nici
un scop, că totul a fost făcut degeaba şi că aţi pierdut contactul cu viaţa. Aţi
devenit un dezechilibrat, cum se spune. Nu mai aveţi nici un fel de siguranţă.
Şi asta indiferent dacă sunteţi învingător sau învins. Poate că tragedia este şi
mai mare pentru învingător? A câştigat, dar pentru cine şi de ce? Ce are în faţă
este fără cap şi fără coadă. Iniţial crezuse cel puţin într-un adevăr elementar,
dar acesta, scos din ambalajul în care fusese prezentat la plecare, devenise
atât de complex şi de bogat ramificat încât nu-l mai putea recunoaşte.
După ce ruşii au fost respinşi până la Bielgorod, pe Doneţ, ofensiva
germană de primăvară s-a oprit, înecată în sânge şi de la Oceanul Arctic la
Marea Neagră frontul s-a stabilizat. Chiar şi aviaţia a devenit inactivă.
A fost o vară minunată.
„Pentru început, spuse Porta, o să~mi instalez o baie cu duşul astfel
conceput încât apa să cadă ca o ploaie de vară pe trupul meu de ascet, iar când
voi fi sătul de ploaie, o ceată de fete sănătoase se va repezi să mă adune şi să
mă ducă într-unul din cele treizeci şi şapte de dormitoare. Toate vor fi nebune
după mine şi-mi vor ţine pe rând de urât. Pe. urmă vor sosi alte fete
aducându-mi pipe pline cu tutun aromat. Fecioarele — dacă va mai fi vreuna —
îmi vor aprinde pipele şi mi le vor duce la gură, să pot fuma întins, fără să mişc
un deget. Şi toate vor mirosi a violete. Când o să mi se facă foame îmi vor tăia
mâncarea în bucăţele mici, de-o îmbucătură, şi vor sufla în felurile mai fierbinţi.
Ba chiar vor şi mesteca pentru mine ca să nu-mi risipesc energia în van...".
98
— Şi bănuiesc că altă ceată te va masa în timp ce-ţi faci nevoile? se
interesă Bătrânul pe acelaşi ton snob.
— Aţi citit ultima scrisoare de la Asmus? interveni Pluto. Dacă jumătate din
ceea ce spune este adevărat, mi-aş tăia imediat o mână şi amândouă picioarele.
De altfel scrie că nu mai suferă de mult. Vă daţi seama? Piureu, jambon şi două
ouă duminica! Fără nici o îndoială, ei, răniţii, l-au prins pe Dumnezeu de picior.
— Mda, a avut un noroc chior Asmus!
PACE SEPARATĂ
Ruşii ne îngropau în manifeste şi pamflete de propagandă. Unul dintre ele
afirma că Führer-ul era mort, iar Stalin grav bolnav. Hitler fusese ucis de un
general anti-nazist, dar acoliţii lui păstrau secretul morţii sale în timp ce
Biroul Politic ascundea la fel de conştiincios boala lui Stalin. Pamfletul se
încheia cu următorul apel:
Bărbaţi din armatele şi flotele ruse şi germane, uniţi-vă pentru a clădi,
oricât ar costa, o Rusie şi o Germanie liberă! Întoarceţi armele împotriva
adevăraţilor voştri duşmani, SS-iş-ti şi şobolanii Gestapo-ului, asasinii care
păzesc închisorile din Germania şi care nu caută decât să, prelungească
războiul, monştrii care iubesc războiul! Soldaţi germani, rupeţi jugul sclaviei! Nu
aşteptaţi până când va fi prea târziu. Iar voi, soldaţi ai sfintei Rusii strămoşeşti,
doborâţi-i fără milă pe comisari şi pe cei din G.P.U.! Cât timp vă veţi mai lăsa
conduşi de aceste brute? Soldaţi ai armatelor ruse şi germane, opriţi aceste
lupte fratricide şi întoarceţi armele împotriva ucigaşilor din S.S. şi G.P.U.!
Armata libertăţii
Acest manifest a fost obiectul unor discuţii pasionate. Eram gata să
înghiţim orice declaraţie, oricât de dubioasă ar fi fost sursa dacă ea anunţa
moartea lui Adolf şi clipa încheierii socotelilor. Revoluţia era, după noi, imi-
nentă, iar ideea unui eşec nici nu ne trecea prin cap.
— Mai întâi, visa Porta, trebuie să-i oferim ceva lui Ivan ca să capete
încredere. Să curăţăm străzile de ruine, să refacem câteva poduri ca lucrurile
să nu arate prea rău când ne vom retrage...
— Şi la noi? se interesă Bătrinul sarcastic. Crezi că englezii şi americanii
or să ne repare ruinele?
— N-ai de unde să ştii! îi replică Porta, pătruns. Cum ne punem de acord
cu Ivan, se va rezolva totul. Dar şi aviatorii noştri vor trebui să reconstruiască
ce-au stricat. Aşa ar fi drept...
Pluto îşi aminti de Franţa şi de toate celelalte ţări în care avioanele
noastre făcuseră pagube uriaşe ce-ar fi trebuit reparate. Porta căzu pe
gânduri.
— O să avem de lucru în vremurile care vin, dar sunt sigur de ceva:
ofiţerii, generalii, toată şleahta or să ajungă la coada lopeţii! Goebbels,
Goering, Adolf, Himmler, Rosenberg şi restul clicii or să lucreze la ghetoul din
Varşovia! Să plângă cu lacrimi de sânge...
Aceste frumoase iluzii au durat doar câteva zile. Războiul continua, iar
sfârşitul lui era departe. Transformată în batalion de infanterie, unitatea
noastră trebuia să înlocuiască Regimentul 14 vânători pe malul Doneţului...
99
Schimbarea a avut loc fără nici un incident. Nici măcar un singul foc de armă
n-a tulburat noaptea caldă.
Agăţat de raniţa lui Porta, în noua sa ţinută din pânză albă, Stalin arbora
expresia satisfăcută a călătorului care gustă cu intensitate descoperirea vieţii
de zi cu zi. Stalin era singurul Ohergefreiter din toată armata germană care
purta în Rusia ţinuta tropicală, dar plutonierul de companie îi dăduse
autorizaţia pe un formular model redus, pe care îl purta după regulament în
buzunarul de la piept. Sticleţii n-aveau decât să vină, totul era în regulă cu
Obergefreiter-ul Stalin din 27 blindate, compania 51.
La sosirea noastră, cei din 14 vânători ne-au dat următorul sfat:
— Să nu trageţi în Ivan! Sunt băieţi clasa întâi acolo în faţă. Ne înţelegem
de minune...
Îi bătuse oare soarele în cap?
Nici nu se ridicase bine acest soare frumos când dincolo a început
petrecerea. Ţipete şi râsete şi cântece vesele. Doar ascultându-le şi îţi dădeai
seama că melancolia le este străină.
Apoi unii dintre ei se iviră pe parapetul tranşeei lor şi ne aruncară un
„Salut băieţi!", întrebându-ne politicoşi dacă eram cei nou veniţi, dacă
dormisem bine şi dacă potaia lor nu ne deranjase lătrând la lună. Peste o clipă
erau toţi afară din tranşee, goi puşcă şi alergau spre malul Doneţului, sărind
în apa strălucitoare în timp ce noi îi priveam cu ochii bulbucaţi.
Ne chemau din mijlocul fluviului, urlând şi stropindu-se unul pe altul.
Într-o clipă ne-am scos izmenele şi toată lumea, cu Porta în frunte, a
pornit spre apa tentantă. Stalin a rămas de planton, iar ruşii erau să se înece
de râs când au aflat că pe cotoiul nostru îl chema Iosif Vissarionovici Stalin.
— Uite, aşa înţeleg eu războiul! mugi un subofiţer rus.
Eram cu toţii de acerd cu asta şi am strigat de trei ori „Ura" pentru Rusia.
Ruşii, bineînţeles, au strigat şi ei de trei ori „Ura" pentru Germania.
Bătrânul nu-şi mai încăpea în piele cu ochii strălucind de fericire:
— Dacă o să povestim asta, o să fim consideraţi cei mai mari mincinoşi!
Ziua ne rezerva şi alte surprize.Exista, de exemplu, o înţelegere cu ruşii:
ei trăgeau câteva obuze în fiecare după-amiază între 4 şi 5, în timp ce noi
trebuia să tragem între 3 şi 4, toate urmând să cadă cuminţi în no man's land.
Nimeni nu păţea nimic, iar generalii erau mulţumiţi. Când trăgeam cu
mitraliera sau cu alte arme uşoare, o făceam, bineînţeles, în aer. O rachetă
roşie cu patru stele însemna că au o inspecţie. O rachetă verde însemna
terminarea ei. Aveam, de asemenea, tot felul de alte semnale care ne făceau
mai plăcută existenţa şi bineînţeles ne făceam vizite, ne invitam la cină şi la un
pahar de vodcă. Trocul şi negustoria mergea din plin: băutură, tutun,
conserve, arme, pături, ceasuri, ziare şi reviste. Ilustratele erau foarte căutate
şi când găseam câte o fotografie mai interesantă, mergeam să ne traducă
textele însoţitoare. La fel făceau şi ei.
Când ne întorceam în cazarma din Aşturca trebuia, din păcate, să
instruim recruţii care soseau necontenit din Germania. Să instruieşti recruţi
este de-a dreptul plictisitor, mai ales când nu înţelegi la ce serveşte lucrul
ăsta.
Cea mai reuşită lovitură a fost aceea cu caminonul din care am şterpelit
optsprezece sticle şi o damigeană de coniac franţuzesc. Puteam să organizăm
o adevărată petrecere. Treizeci de ouă, trei pui, cinci kile de cartofi, prune şi
roşii conservate nu ne-au costat decât 5 sticle de coniac. Am pregătit pui cu
prune, roşii şi o grămadă de alte lucruri, am turnat o sticlă de coniac peste
100
toate astea, le-am fiert şi le-am degustat.
Miau, miau. (Comentariul personal al lui Stalin.)
Într-o altă zi, Porta a împrumutat calul unui cazac. Cum el nu mai
călărise niciodată, totul s-a terminat cu oase rupte. Cazacul a început să ne
poarte sâmbetele, dar l-am legat împreună cu calul său mort pe o plută şi l-am
lăsat în voia curentului.
A urmat vânătoarea de pisici. O mâţă scârboasă care scotocea prin
coteţul de găini al unui prieten rus. Porta a organizat urmărirea ca un
adevărat maestru de vânătoare. Mâţa a scăpat cam hărtănită, dar când
vânătoarea s-a terminat am descoperit că Porta doborâse un câine şi trei pui,
rănise o vacă şi o capră şi găurise boneta crescătorului de găini. Prietenul
nostru rus l-a consolat spunându-i că inamicul era o pisică foarte, foarte greu
de doborât.
Într-o noapte am luat pe sus o scroafă de două sute de kilograme de la 89
artilerie, cantonat în satul vecin. După asta am băgat în noi şuncă zile întregi,
aşezaţi pe latrine, jucând cărţi şi bând vodcă.
Şi povestea cu dinţii lui Porta... Una dintre măsele îl chinuia de mult
timp, dar nu avea curaj să meargă la dentist. Încercasem vechiul truc cu
legatul dintelui de uşă, dar când am trântit uşa s-a rupt sfoara. Într-o zi
Bătrânul a pus mâna pe un cleşte de dentist uzat. L-am legat pe Porta şi
Bătrânul i-a scos dintele dureros. Din păcate l-a scos pe cel de alături. L-a
smuls atunci şi pe celălat, lăsându-l pe Porta cu un singur incisiv înnegrit de
tutun. Bătrânul a declarat că ar fi absurd să se oprească la jumătatea
drumului şi l-a scos şi pe ultimul înainte de a-l dezlega pe "pacientul" care ne
înjura cât îl ţineau puterile.
A trebuit să-i ţinem câteva zile la distanţă unul de celălalt, dar într-un
târziu Porta s-a răzbunat. L-a legat pe Bătrânul, prin surprindere, l-a
descălţat, i-a prins picioarele de doi ţăruşi şi le-a frecat cu sare, apoi a invitat
două capre la acest ospăţ ciudat. În timp ce Bătrânul se gâdila şi murea de
râs, Porta îşi sugea berea, ţinându-ne departe cu ajutorul unei cravaşe
căzăceşti.
Da, a fost o vară minunată!
Foarte departe, în Prusia Orientală, avea loc o întâlnire între toţi
comandanţii corpurilor de armată germane. Erau acolo numai generali cu
vipuşcă roşie la pantalonii impecabil călcaţi. Tresele aurite de pe petliţe
rivalizau în strălucire cu crucile de cavaler care atârnau la pieptul lor... Cu
monoclul la ochi, studiau uriaşele hărţi ale uriaşului front şi petreceau ore
întregi mutând de colo-colo steguleţe cu ac. Fiecare steguleţ însemna o divizie de
optsprezece sau douăzeci de mii de oameni pe care o mutau cu vârfurile
degetelor. Să te faci remarcat de micul Führer isteric, să-l mulţumeşti, însemna
mai multă putere, mai multe onoruri, mai multă glorie.
„... şi vă ordon să transmiteţi salutul meu miilor de oameni care au şansa
unei morţi glorioase luptând pentru Patrie şi pentru onoarea armatei noastre."
Aşa vorbea comandantul corpului nostru de armată comandanţilor
diviziilor ce ascultau ordinele sale, printre care se afla şi cel al diviziei din care
făcea parte şi 27 blindate. Pe urmă autorul asasinatelor în masă, gras,
medaliat, cu monoclu, cu umerii auriţi, salută cu un aer marţial şi se întoarse la
101
cartierul său general aflat departe, foarte departe de linia întâi, în timp ce
comandanţii de divizie se îndreptau spre propriile lor cartiere generale ca să
pregătească ofensiva, în vreme ce porcii cu monoclu puteau să-şi vadă mai
departe de frumoasele lor hărţi cu steguleţe.
O SOARTĂ GLORIOASĂ
— Afară, afară! urla Bătrânul. Săriţi, pentru Dumnezeu! S-a terminat cu
27 blindate.
Douăzeci de minute mai târziu cele şase sute de tancuri ale noastre nu
mai erau decât şase sute de grămezi de fiare răsucite şi arse. Apoi a sosit
colonelul von Lindenau, a aruncat o privire asupra tancurilor distruse şi ne-a
spus plictisit:
— Toţi cei rămaşi întregi se vor regrupa pe vechile poziţii. Regimentul 27
nu mai contează acum, când cei din Luftwaffe l-au făcut terci.
Căci avioanele fuseseră ale noastre. Nu înţelegeam cum de putusem fi
bombardaţi chiar de Stukas-urile noastre.
Câteva zile mai târziu eram iar băgaţi până la gât, cu tancuri noi şi cu
echipaje aduse în cea mai mare viteză de la Harkov.
Atunci am descoperit, spre groaza mea, cât de mult îţi poate otrăvi
războiul minţile.
Am urât întotdeauna războiul şi îl urăsc şi azi, am făcut totuşi ceea ce
n-ar fi trebuit să fac, ceea ce uram şi condamnam şi am regretat mereu că am
făcut-o, neînţelegând niciodată cum de am putut să o fac...
Am văzut prin periscop un infanterist rus sărind dintr-o groapă şi fugind
disperat către următoarea. Automat, l-am ochit şi am tras o rafală scurtă.
Gloanţele au scurmat pământul din jurul lui, dar nu l-au atins. Când ne-am
apropiat, a sărit spre următoarea gaură, ţopăind ca un iepure. Din nou
gloanţele au scurmat pământul în jurul lui. Pluto s-a pus şi el pe tras, dar n-a
reuşit mai mult. Râzând cu lacrimi, Porta l-a ridicat pe Stalin până la fanta de
observaţie ca să se poată bucura şi ei de spectacol.
— Ia uite ce fac trăgătorii noştri de elită.
Rusul era, probabil, înnebunit de frică şi alerga acum în cerc. Mitralierele
au lătrat. Alerga în continuare!
Imposibil. Şi. totuşi, adevărat. Bătrânul şi Stege hohoteau alături de
Porta, iar Stege exclamă:
— V-aţi hotărât să-l faceţi scăpat pe zărghitul asta?
Omul sărise într-o pâlnie de obuz. Am ochit cu aruncătorul de flăcări şi
am trimis un jet la rasul ierbii. M-am întors spre Bătrânul şi am rânjit:
— Dacă se mai scoală şi acum...
— Ia uită-te puţin prin periscop!
Nu mai văzusem aşa ceva. Negru de funingine, dar neatins, alerga de
nebun şi a dispărut într-o casă. Porta, Stege, Pluto, Bătrânul se distrau
grozav. Era acum o problemă de onoare să-l dobor pe amărât. Am tras în casă
până când a luat foc...
Mi-am salvat onoarea. Cum de am putut să fac aşa ceva? Cum de am
putut să mă năpustesc asupra unui om doar ca să-mi satisfac amorul propriu
şi vanitatea?
Dar am făcut-o şi voi avea mereu remuşcări. Războiul cu zgomotul lui, cu
flăcările şi asasinatele intrate în rutină, mă otrăvise ca pe toţi ceilalţi.
102
Chiar şi nazistul cel mai fanatic trebuia să admită că marea ofensivă
germană era un eşec, iar noi nu făceam decât să ne retragem. Un ultim efort,
pe toată lungimea frontului, pentru a încerca să răsturnăm, în extremis,
norocul armelor. Compania noastră, ajunsă până la Biriuţk, a surprins o
unitate de cavalerie aflată în refacere şi a distrus-o. În câteva minute am
transformat oameni şi cai într-o masă hăcuită. Oamenii epuizaţi urlau,
sângerau, iar caii alergau speriaţi. Pe urmă ne-am retras, căci porniseră spre
noi un mare număr de T-34.
Peste tot acelaşi lucru. Lupte dure. Pierderi inimaginabile.
Am masacrat un regiment aflat în încercuire şi care, la fel ca 104
grenadieri, nu putuse sau nu voise să se predea. Trei ore de căsăpire
metodică. Strigătele lor erau îngrozitoare. Când a venit ordinul de încetare a
focului, spectacolul era apocaliptic: arme şi camioane făcute ţăndări, soldaţi
mutilaţi îngrozitor şi nici un bărbat printre toţi aceşti soldaţi, doar femei,
dintre care multe erau tinere şi frumoase, cu superbi dinţi albi şi mâini micuţe
şi îngrijite.
Aceste extraordinare fapte de arme au avut loc la mai puţin de doi
kilometri de Lioni.
Bătrânul era vânăt.
— Trebuie să jurăm că acela dintre noi, sau aceia dintre noi care vor
supravieţui acestui măcel va scrie o carte despre mizeriile pe care le trăim. O
carte care să facă înţeles poporului german, rus, american, tuturor popoare-
lor, ce porcărie uriaşă este războiul! O carte care să le facă viaţa imposibilă
tuturor acelor gunoaie cu pieptul plin de medalii şi care zdrăngăne din săbii...
Primisem ordinul să distrugem totul pe măsură ce ne retrăgeam.
Rezultatul — faimoasa tactică a „pământului pârjolit" — era de nedescris.
Poduri, oraşe, drumuri şi căi ferate erau dinamitate. Depozitele de alimente ce
rămâneau în urmă erau stropite cu benzină, gudron sau cu conţinutul
latrinelor. Nesfârşitele câmpuri, superbele lanuri de floarea-soarelui, ardeau
sau erau tăvălite, sub tancuri şi tractoare. Porcii şi celelalte animale domestice
erau tăiaţi şi duşi la soare ca să se împută în câteva ore. Peste tot capcane. O
casă rămasă în picioare sărea în aer, de exemplu, când deschideai uşa.
Oriunde ţi-ai fi aruncat privirea nu vedeai decât distrugeri, dezolare şi moarte.
Conform tradiţiei, 27 blindate s-a apropiat în câteva săptămâni de
pierderea în întregime a efectivelor sale, căci, evident, noi formam ariergarda şi
luptam în permanenţă împotriva forţelor ruseşti superioare în număr şi
tehnică de luptă. O singură diferenţă faţă de retragerile anterioare: nu mai
primeam efective de completare. Sursa se epuizase în sfârşit? În câteva
săptămâni, poate în câteva zile unitatea urma să se destrame.
Deplasarea pe drumuri devenise imposibilă, atât erau de dense, coloanele
de cavalerie, de infanterie, de artilierie şi de blindate aflate în debandadă.
Şiruri interminabile de camioane, de tancuri, de tunuri, de cai şi de oameni
trudeau disperate pe drumurile nisipoase, acolo unde praful şi căldura făcea
viaţa, sau ce mai rămăsese din ea, un coşmar înfiorător. Pe câmpuri, de o
parte şi de alta a drumului, şerpuiau coloane nu mai puţin nesfârşite, nu mai
puţin amestecate, de oameni şi de animale, dar aceştia erau civili. Se târau
vehicule dintre cele mai ciudate, trase de o mârţoagă bătrână, de o vită sau de
un măgar, un câine, un om. Asta în cazul în care refugiaţii nu-şi duceau totul
în cârcă.
Lucru ciudat, aviaţia rusă era inactivă. Dacă n-ar fi fost aşa, războiul s-ar
fi terminat cu un an mai devreme. Când un vehicul cădea în pană, fie că era
103
vorba de un tanc, de un camion, sau de o maşină, nici nu se punea problema
să-l repari. Un car de asalt îl împingea într-un şanţ ca să nu-i stânjenească pe
ceilalţi. Nenumăraţi soldaţi ajunşi la capătul puterilor cădeau şi ei în şanţuri,
rugându-ne să-i luăm la bord. Dar nu aveam dreptul să o facem şi ţi se sfâşia
inima să-i asculţi fără să-ţi poţi înăbuşi conştiinţa fără să iei sus măcar pe
unul. Nimeni nu se oprea, nimeni nu-i aduna. Tanc după tanc treceau cu
zgomot asurzitor, înecându-i într-un nor de praf cald şi desperare. Refugiaţii
cădeau şi ei cu sutele şi rămâneau acolo epuizaţi, muribunzi sau morţi, în
orice caz incapabili să meargă mai departe prin căldura stepei. Şi nimeni nu
avea grijă de ei.
Din locul şoferului, aflat în partea din faţa a tancului, Portă urla:
— Asta da retragere, băieţi! Îmi aminteşte de campania din Franţa, când
toată lumea îşi croia drum înaintea noastră, dar pe vremea aceea pârţâitoarele
noastre erau mai leneşe! Acum putem să batem orice record şi-mi tai o mână
dacă Goebbels nu se laudă acum cu performanţele noastre extraordinare.
Dacă o ţinem tot aşa, suntem la Berlin de ziua mea. Iar tu, Stalin, fârtate, o să
ai un costum civil în locul nenorocitei ăsteia de uniforme pe care e porţi şi-o să
te las să-l zgârii la fund pe Adolf! Sunteţi cu toţii invitaţi, băieţi. O să facem
piure din cartofi adevăraţi şi ciorbă de porc şi găluşte cu prune şi tot ceea ce vă
mai doriţi. Şi-o să-l căutăm pe Asmus cu picioarele lui de lemn!
Pe urmă ne-a întins o sticlă şi am băut cu toţii pentru apropiata
înfrângere a trupelor prusaco-naziste.
Înainte de a părăsi definitiv Harkovul, băieţii au distrus totul. Harkovul
era un oraş mare, cam cât Copenhaga şi locuit, la începutul conflictului, de
aproape nouă sute de mii de oameni. Harkov era unul dintre cele mai
frumoase oraşe ale Uniunii Sovietice şi era la fel de renumit ca Moscova şi
Odesa. Trei sute de mii de locuitori au fost ucişi. Aşa anunţa plin de mândrie
generalul Zeitzler într-un ordin de zi. Harkov a fost restlos vernicktet.
Nimicit cu desăvârşire.
"O ştiu, dragul meu, Beier, o ştiu foarte bine..."
Von Barring dădea din cap disperat şi îşi pusese mâna pe umărul
Bătrinului.
— Este imposibil şi o ştim cu toţii. Ăsta nu mai este război, ci sinucidere
colectivă. Trebuie să luptăm cu moşnegi şi copilandri. Vă daţi seama că nu-i nici
o fericire pentru ei să fie aruncaţi în luptă fără pic de instrucţie, Dar de asta vă şi
rog să fiţi blânzi cu ei. Dacă ar fi vorba de tatăl sau de fratele mai tânăr, ai fi mai
înţelegător. Ai fost neîndemânatic şi tu la şaisprezece ani! Deci, dacă vreţi să
faceţi ceva pentru mine, vă repet, menajaţi-i. Ajutaţi-i să-şi regăsească
entuziasmul, pe cât posibil. Lucrurile sunt oricum îngrozitoare pentru ei, să nu le
facem şi mai rele. Suntem sătui şi noi, este adevărat, dar nici ei n-ar fi meritat
soarta asta... Singurul lucru care mă consolează este că sunt scotocite acum şi
ultimele unghere şi că războiul nu va mai dura mult, căci nu voim, mai avea
oameni cu care să-l facem...
Porta începu să râdă.
— Nu fiţi atât de sigur, domnule căpitan, în curând ne vor trimite fetele. Eu
mă ofer volutar pentru instruirea lor. Ştiu câteva exerciţii foarte, educative în
poziţia culcat.
— Porta, o să te numesc instructor la secţia de femei, dacă lucrurile vor
104
ajunge până acolo, i-o tăie von Barring, surâzător. Până atunci gândiţi-vă la
ceea ce v-am spus. Este o simplă sugestie din partea mea şi ştiu că nu sunteţi
atât de abrutizaţi ca să nu o înţelegeţi.
TRENUL BLINDAT
După evacuarea Harkovului, rămăşiţele Regimentului 27 blindate au fost
expediate la Dniepropetrovsk pentru a fi alipite trenului blindat „Leipzig". Cum
ne-am instalat, am pornit împreună cu un alt tren până la Kharol, la o sută de
kilometri est de Poltava, unde am făcut exerciţii de tragere pentru a ne obişnui
cu noile tunuri. Bineînţeles că eram toţi cinci în vagonul comandat de
Bătrânul. Porta avea sarcina să se ocupe de opt mitraliere şi de trei tunuri
automate. Stege ocupa turela numărul 1, iar eu turela numărul 2, echipate
fiecare cu un tun de 120 mm. Pluto se ocupa de transmisiuni. Aveam la
dispoziţie un echipaj de douăzeci şi cinci de recruţi, absolvenţi ai unor stagii
intensive de patru şăptămâni. Cel mai tânăr avea şaisprezece ani, cel' mai
bătrân şaizeci şi doi. Îţi provocau mila.
Am pornit spre front fără să cunoaştem destinaţia. Aproape de Lvow,
tunurile noastre au măturat un sat şi s-au angajat într-un duel cu artileria
rusă. Apoi am plecat spre sud-vest acoperind zi şi noapte sute de kilometri de
cale ferată, oprindu-ne doar pentru aprovizionarea cu apă şi păcură, sau
pentru a lăsa să treacă un tren din sens opus. Puteam să ne întindem şi să
dormim în voie şi ne simţeam, ca-n sânul lui Avraam. Cu condiţia să mai
soileşti din când în când, războiul nu este chiar atât de rău. Lipsa constantă
de somn este cea care-l face de nesuportat şi te dărâmă.
La Gremenciug ne plimbam prin triaj când o voce de femeie a început să
ţipe:
— Sven, Sven!
Stupefacţie generală. Dintr-un tren-spital aflat şi el în aşteptare, aplecată
peste uşă, o infirmieră făcea semne disperate:
— Sven, vino să-mi spui ce mai faci!
Era Asta. M-a îmbrăţişat. O recunoscusem cu greu, nu doar din cauza
uniformei ci şi pentru că atunci când o cunoscusem la Gothenburg era retrasă
şi plictisitoare, deşi foarte frumoasă. Războiul o transformase vizibil. Nu mai
era nici o ezitare în gesturile şi în privirile ei. M-a târât în trenul ei în timp ce
tovarăşele ei se ocupau de Porta şi de Bătrânul.
Asta se măritase cu un bărbat de douăzeci şi doi de ani. Pe urmă
divorţase. Apoi se înrolase în Crucea Roşie cu una dintre prietenele sale. Şi
apoi, şi apoi... Doamne, cât putusem să slăbesc. Doamne, cât putuse să
slăbească. Ne priveam fără să îndrăznim să spunem ce dorim. O infirmieră îi
şopti ceva la ureche.
— Vino, mi-a spus.
Am trecut în alt vagon. A încuiat, a tras perdeaua şi s-a dezbrăcat într-o
clipă. Înainte să pot spune ceva, stătea goală în faţa mea şi-mi făcea semn să
ne aşezăm pe cuşeta de jos. Inutil să mai scoţi un sunet. Doream acelaşi lucru
şi-l doream cu aceeaşi intensitate. Ce cadou al providenţei, ce minune sosită
din cer... O femeie sănătoasă, cu forme încă pline în ciuda faptului că slăbise,
curată, bine spălată, mirosind a femeie şi a săpun. O femeie care ştia că un
sfert de oră poate fi ultima fericire dacă întârzii cu politeţuri şi dulcegării.
Eram atât de avizi şi plini de armonie că am avut-o de două ori, una după alta,
105
doar pentru că o făceam simplu, fără ezitări, ascultând de dorinţa acumulată
în atâtea luni...
Curios este că viaţa, simplă şi fără ruşine imbecilă, îşi dăduse osteneala
să ne amintească de existenţa ei nouă, celor trei soldaţi jegoşi, într-o gară
oarecare. Pentru a ne dovedi că putem întâlni, atunci când ne aşteptăm mai
puţin, lucruri nobile şi bune.
Mai văd încă, surâzând, tabloul celor trei golani ţanţoşi ca nişte păuni
care se întorceau în trenul lor blindat, întorcând spatele, ostentativ, trenului
sanitar ce se pusese în mişcare. N-am încercat nici eu să mă uit în urmă, dar
îmi imaginez cele trei fete pline de tandreţe, privindu-ne din spatele unui
geam. Nu trei infirmiere, ci trei femei care copleşiseră trei bărbaţi cu darurile
lor şi primiseră în aceeaşi măsură ceea ce dăruiseră. Atât de repede şi atât de
deplin...
Cu ochii zâmbăreţi, am urcat în vagon.
Chiar şi Porta tăcea, ceea ce demonstrează că şi cel mai cinic poate să
cedeze în faţa altor valori.
Bătrânul fredona un cântecel, iar Porta şi-a scos fluierul. Apoi am
izbucnit în râs în timp ce ceilalţi ne priveau cu ochii cit cepele.
— Săracele fete, spuse Bătrânul. Când mă gândesc la toţi puricii cu care
s-au ales...
Şi Porta începu să cânte despre prinţul care avea un purice...
Totul fusese un miracol.
Trenul blindat pătrunse a doua zi în zona luptelor. La Bahvorat, aproape
de un afluent al Doneţului, am primit noi ordine. Trebuia să susţinem o
ofensivă, apoi să înaintăm cât era posibil pe linia Tugansk-Harkov şi să semă-
năm panica în spatele liniilor inamice. Trebuia apoi să ne retragem,
distrugând în spatele nostru toate puţurile. Dacă trenul nu se mai putea
întoarce la bază, trebuia să-l aruncăm în aer, iar supravieţuitorii să se
descurce.
Vocea Oberstleutnant-ului Hinka răsună în toate vagoanele, de la un
capăt la altul al convoiului:
— Fiţi gata de luptă!
Am tras husele de pe tunuri, am pregătit obuzele şi fiecare om a trecut la
postul său. Treptat, trenul a luat viteză, zbârnâind şi mugind în curbe.
Difuzoarele s-au auzit din nou:
— Fiţi gata! Pregătiţi-vă să deschideţi focul!
Culasele s-au deschis primind obuzele. Oţel pe oţel. Tunurile se roteau
tăcute. Armele automate erau încărcate. Ne-am pus căştile căptuşite cu
azbest. Periscopul meu explora lumea de afară. În faţa noastră se întindea
fluviul, galben, lat şi sinuos ca un şarpe, cu malurile săpate adânc în
pământul cenuşiu. Am străbătut cu toată viteza un sat abandonat şi am
trecut ca un uragan peste un pod metalic. Departe, sub noi, fluviul părea un
acoperiş mişcător de ţiglă galbenă.
Parcursesem cinci sau şase kilometri dincolo de fluviu când am intrat în
contact cu inamicul. Ruşii au tras primii, dar au ratat trenul aflat în plină
viteză. Apoi soneriile de alarmă au răsunat în vagoane şi a venit ordinul să
deschidem focul.
Fiecărui comandant de vagoane i s-a indicat o ţintă, şi ne-au dat fiecăruia
instrucţiunile necesare. Gurile negre ale tunurilor s-au îndreptat spre
pădurile şi câmpuiile scăldate în lumina soarelui.
— Foc!
106
Treizeci de tunuri grele au trimis moartea spre peisajul vesel, văratec,
într-un zgomot asurzitor. Am fost imediat învăluiţi de praf şi fum. De câte ori
trăgeau tunurile orientate perpendicular, tot trenul se balansa atât de violent
că aveam senzaţia că ne răsturnăm. Ruşii au ripostat şi ei, dar obuzele de
calibru mic au fost inofensive pentru blindajele noastre. Au început însă să
tragă şi tunuri de 28 ale căror proiectile ne loveau ca uraganele. Am schimbat
ţinta şi am tras asupra artileriei ruse. Trenul s-a oprit brusc şi s-a răspândit
zvonul că unul dintre vagoanele din faţă fusese lovit în plin şi devenise
inutilizabil. Mecanicii trebuiau să iasă afară şi, acoperiţi de focul nostru, să
detaşeze vagonul şi să-l răstoarne. Sarcină de maximă urgenţă, căci un tren
blindat imobilizat este o pradă uşoară pentru artileria inamică. Înainte ca
ordinul să fie îndeplinit, un alt vagon a sărit în aer cu echipaj cu tot...
Violenţa barajului de artilerie ne-a făcut să ne întoarcem spre pod. Am
distrus calea ferată în spatele nostru. Pe urmă cartierul general ne-a trimis or-
dinul să ne oprim la un kilometru de pod pentru a acoperi infanteria care
urma să-l traverseze. Pe urmă trebuia să trecem şi noi şi să-l distrugem. Un alt
tren blindat. "Breslau" sosise cu întârziere şi de cum a luat poziţia lângă fluviu
am primit ordin să facem o incursiune de hărţuire pe linia Rostov-Voronej.
Hinka spera să atingem o mică localitate, la douăzeci de kilometri de acolo, în
care se afla un cartier general sovietic. Acoperind retragerea infanteriei,
„Breslau" împroşca inamicul cu toate gurile de foc încereând să-i împiedice să
descopere că "Leipzig" le cădea în spate...
Câţiva kilometri am mers în plin. fără să primim vreun obuz, dar pe urmă
ne-am pus în cârcă toată artileria grea şi, în mai puţin de un sfert de oră, mai
multe vagoane au fost avariate, chiar dacă mai puteau să lupte. Pe urmă chiar
locomotiva a primit câteva lovituri în plin şi a trebuit să ne retragem cu o
încetineală demoralizantă.
Tancuri grele au fost aruncate în urmărirea noastră şi am reglat tirul ca
să le întâmpinăm. Era un spectacol fantastic să vezi cum le făceau fărâme
obuzele de 12, aruncând în aer plăcile blindate ca penele unei găini jumulite.
Ploua cu obuze în jurul locomotivei. Începuse să piardă presiunea prin
numeroase găuri şi dacă mai înaintam, o făceam în salturi convulsive,
neregulate. Ne îndoiam că trenul blindat „Leipzig" se mai putea întoarce la
bază.
Când mă gândeam la bunurile ruseşti şi germane la a căror distrugere
participasem, doar simpla evocare a valorii lor mă cutremura. Cred, de altfel,
că nu poţi să te gândeşti prea mult la aşa ceva fără să izbucneşti în râs- un râs
fără urmă de veselie- şi pe urmă în lacrimi, gata să-ţi tragi un glonţ în cap.
Oare popoarele n-or să înţeleagă niciodată? Voi, cei care citiţi rândurile astea,
vă daţi seama că averile uluitoare consumate şi risipite de război, dacă ar fi
fost folosite spre binele vostru aţi fi avut o viaţă de douăzeci de ori mai bună?
Aţi fi mâncat, aţi fi trăit mai bine, aţi fi avut maşina voastră şi aţi fi putut
călători în toată lumea, profitând de viaţă fără nici o constrângere şi fără
teamă. Este destul pentru toată lumea, chiar mai mult decât trebuie.
Dar nimeni nu crede. Sau nimeni nu îndrăzneşte să creadă. Care este
blestemul ce ne face inerţi, apatici, astfel că nu suntem în stare să smulgem
privilegiile generalilor?Suntem nişte vite, nişte vite leneşe şi ignorante care-şi
aruncă chipiele în aer când aud cuvinte solemne ca „echilibrul forţelor" şi
„intrepătrunderea puterilor" şi alte prostii senzaţionale. Echilibru de forţe.
Fără nici o glumă! Dacă fiecare Peter, Paul şi Kurt, dacă întreaga masă umană
ar cere ca banii folosiţi pentru armament şi război să fie utilizaţi în folosul lor,
107
n-ar mai fi război. Dar Peter, Paul şi Kurt nu se gândesc decât să dea cu
pumnul în masă ca lumea să ştie cine are puterea şi cum poate fi ea folosită.
Pentru că ei nu sunt destul de evoluaţi, destul de educaţi şi se bazează doar pe
sentimentele lor, mult prea instabile. Asta se va termina în ziua în care nu vom
mai fi divizaţi şi când cei din guverne se vor gândi şi la altceva decât cum să ia
ei caimacul. Dacă le veţi spune lui Peter, Paul şi Kurt că pot să aibă o maşină
ieftină fără să plătească impozite, dacă le veţi spune că benzina va costa câţiva
bani, ar râde, căci nu ştiu nimic. Şi dacă le-o veţi demonstra negru pe alb, vor
deveni furioşi, căci vor crede ca vrei să le risipeşti banii câştigaţi cu sudoarea
frunţii lor.
Câteva ore sunt suficiente ca să trimiţi la fier vechi un tren blindat din
care doar tunurile, cu alezajul lor de precizie, costă o avere. Suntem prizonierii
unui infern urlător produs de artileria grea şi, chiar dacă distrugem tanc după
tanc, ele ne înconjoară cu carapacele lor lucioase de insecte.
Pe urmă punctul de comandă a amuţit. Nervos, Pluto a încercat să refacă
legătura cu celelalte vagoane, dar eram izolaţi. Bătrânul purta singur
responsabilitatea noastră. Eram doar la opt sute de metri de pod şi de „Bres-
lau", dar „Breslau" ardea de la locomotivă la ultimul vagon, iar tunurile sale
amuţiseră.
O explozie a scuturat vagonul şi câţiva au început să ţipe, un lucru ce nu
ne putea calma nervii şi aşa prea încordaţi, în timp ce flăcările şî fumul au
pătruns de la turela 1 în interiorul vagonului. Lovitură în plin. Am oprit
incendiul cu extinctoarele şi am făcut inventarierea pierderilor: patru morţi,
şapte răniţi. Hugo Stege scăpase doar cu câteva arsuri la mâini.
Tunul meu era singurul care mai putea să tragă. Curgeau sudorile pe noi
în turela supraâncălzită în care, la fiecare proiectil lansat, izbucnea o flacără.
Unul după altul, toate vagoanele au amuţit şi convoiul s-a oprit, pradă
atacului inamicului.
A urmat o altă explozie formidabilă. O flacără albă a învăluit turela. Am
primit o lovitură puternică în stomac şi mi-am pierdut pe jumătate conştiinţa.
Auzeam propriul meu horcăit. Simţeam cum corpul meu fusese strivit. Chiar
şi respirând foarte încet mi se părea că cineva îşi roteşte pumnalul în
măruntaiele mele. Nu puteam să mă mişc. Eram prins într-o capcană formată
din tunul căzut de pe afet şi blindajul de oţel al turelei.
Eram plin de sânge din cap şi până-n picioare. Sângele meu sau al
altcuiva, nu ştiam nimic. Lângă mine zăcea unul dintre servanţi cu partea de
sus a capului smulsă, ca un ou spart. Creierul lui împrăştiat îmi stropise faţa
şi umerii, iar o duhoare îngrozitoare îmi umplea nările: sânge şi maţe
revărsate care întreceau mirosul acru al muniţiei.
Am vărsat.
O altă explozie şi vagonul a fost învăluit de limbi de foc. Începuse să se
răstoarne, dar ceva l-a oprit la patruzeci şi cinei de grade. Noua lovitură
deplasase tunul în aşa fel încât pueam mişca picioarele şi mâna stângă.
Mi-am şters resturile vâscoase de creier care îmi jenau ochii. L-am văzut în
spatele meu pe Schultz, un puşti de şaisprezece ani, cu amândouă picioarele
terciuite. Deasupra capului meu atârna un braţ smuls, cu un inel de aur cu
piatră albastră pe inelar. Am simţit că leşin şi am început să urlu. Mi-am
revenit şi mi-am strigat camarazii: Stege, Porta, Bătrânul. La scurt timp după
aceea am auzit o voce înfundată, din exterior, care îmi spunea să lovesc în
blindaj ca să mă localizeze. Am recunoscut vocea Bătrânului.
— Ţine-te bine, Sven! Sosim...
108
Au făcut o gaură în blindaj şi prin ea a apărut mutra binecuvântată a lui
Porta.
— Ei, ei? Acum refuzi să ieşi?
M-au scos de-acolo cu grijă. Supravieţuiam nouă membri ai echipajului,
dar în timp ce îngrijeam un rănit, o altă explozie ne-a aruncat pe toţi în
interior.
Porta şi Pluto s-au repezit la uşa întărită cu bare de fier şi au reuşit să o
deschidă, suficient ca să ieşim. Înarmaţi cu grenade şi mitraliere, am pornit
spre pod.Câteva tancuri ruseşti ne-au reperat şi au pornit să ne tae
retragerea. Toţi cei care au participat în acea zi la epuizanta cursă cu moartea,
n-o vor uita niciodată. Cel puţin cei care au rămas în viaţă. Am ajuns primii.
Încărcăturile de exploziv au fost fixate imediat şi fitilul aprins. Pe urmă am
traversat podul sub o ploaie de obuze. Cei loviţi cădeau în apa galbenă ce
colcăia de proiectilele neexplodate. Aproape că ajunsesem la celălalt capăt,
când podul a sărit în aer. Violenţa exploziei ne-a tăiat respiraţia în timp ce
construcţia se surpa sub picioarele noastre.
— Agaţă-te de balustradă! urlă Porta.
Cei mai mare parte a podului căzu în apă. Grinzi şi lonjeroane metalice
cădeau, ca frunzele de toamnă. Niturile săreau cât colo lovind totul în calea
lor. Dacă cineva a fost lovit de ele, a crezut fără îndoială că era atins de un
glonţ.
Încetul cu încetul, vacarmul s-a potolit. Cu ajutorul unor cabluri
suspendate am ajuns pe ultimul picior al podului şi de acolo, pe traversele
şubrede, am atins malul.
Von Barring avea faţa arsă şi suferea ca un martir. O explozie smulsese
nasul şi buza colonelului Hinka.
Cum am ajuns la bază am căzut laţi şi am adormit adânc.
Ne-am lăsat pe ochi ochelarii mari de proiecţie şi ne-am înnodat eşarfele de
mătase. Von Barring l-a trecut pe Stalin lui Porta. Apoi se înălţă vocea
Bătrânului, transmiţând ordinele, prin radio, tuturor celorlalte vehicule, blin-
date.
— Porniţi motoarele. Pregătiţi-vă de luptă!
Armele automate erau încărcate, lungile benzi de cartuşe gata să se
desfăşoare. Comandanţii de vehicule se declarară gata de plecare. Glasul
Bătrânului răsună iarăşi:
— Plutonul întâi blindat de recunoaştere... Înainte, marş!
Motoarele cântară. Pietrişul scrâşni sub cauciucurile mari, ranforsate, ale
maşinilor blindate.
ÎNCĂLZIŢI CLEIUL
Am reuşit să şoptesc:
— E nasol, Bătrâne?
— Câteva schije în burtă şi la ţurloaie. Nu-i prea mare scofală. N-a lua în
serios, ce Dumnezeu. Te vor duce la Stege la centrul de triere. Stege n-a
încasat-o decât o labă.
109
Maşina, sărind peste un şanţ, mă făcu să mă strâmb de durere.
— Doare al dracului, Bătrâne. Dă-mi o gură de apă.
— Nu trebuie să bei înainte să te vadă doctorul, răspunse Bătrânul
mângâindu-mă pe păr. Ştii bine că e strict interzis în cazul rănilor la stomac.
— Nu vrei să te uiţi? Cred că am să-nnebunesc.
— Te-au pansat deja. Nu se mai poate face nimic înainte să te ia în
primire doctorul!
Maşina se opri, Bătrânul sări jos şi Porta veni la mine.
— Acum, uscătură bătrână, o să strângi din dinţi, nu-i aşa, fiindcă o să te
iau pe sus cu Pluto şi-o să te trec lui Tom Degeţel şi Bătrânului. După asta,
ce-a fost mai greu a trecut. Gândeşte-te la toate infirmierele alea drăguţa
care-o să-ţi dichisească părţile nobile, de patru ori pe zi, cu rufe curate, aşa
cum îi fac şmecherului de Asmus!
Buzele îmi sângerau când m-am trezit în sfârşit jos, cu o cutie de mască
de gaze sub cap în chip de pernă. Dintr-o dată mi se părea foarte important, să
fiu curajos şi dârz şi să nu strig. Când l-au coborât, Hugo Stege gemu scurt,
fiindcă piciorul său rănit se lovise de roatai maşinii. Camarazii se aplecară
deasupra noastră să-şi ia rămas-bun. Bătrânul îşi lipi de obrazul meu faţa nă-
pădită de barbă şi mormăi:
— Încearcă să stai la pat până se va sfârşi războiul!
Porta ne strânse mâinile şi ni-l întinse pe Stalin ca să poată şi el să ne
spună la revedere, chiar înainte de a se urca în maşina blindată, Porta ne
strigă:
— Gaşcă de băftoşi! Sărutaţi din partea mea toate fetele şi spuneţi-le
că-mi îngrijesc zilnic tenul cu apă de crini şi de trandafiri, ca să fiu la fel de
frumos ca ele când ne-om întâlni!
Apoi dispăru şi maşina blindată se îndepărtă, cu Bătrânul, Tom Degeţel
şi Pluto fluturându-şi mâinile de la înălţimea turelei deschise. Norul de praf
ridicat îi ascunse repede privirilor mele.
Pe lângă faptul că sufeream, mă simţeam singur şi înspăimântat. Eram
bucuros să-l am cu mine pe Hugo Stege, cu care să împart singurătatea.
Doi brancardieri ne-am transportat într-o încăpere întinsă cu podeaua
acoperită cu paie, iar paiele acoperite cu soldaţi răniţi, în uniforme murdare şi
zdrenţuite. Ne-au aşezat unul lângă celălalt şi Stege mă apucă de mâină,
şoptind:
— Te doare, bătrâne? Stai să vezi, o să meargă mai bine după ce-o să te
vadă doctorul şi-o să-ţi facă o injecţie în braţ. Trebuie să ne descurcăm şi să
rămânem împreună până la capăt.
— Şi-ncă cum! Nu trebuie să ne despartă, orice s-ar întâmpla.
Dumnezeule, se-nvârte totul cu mine! Ca şi cum mi-ar smulge cineva
măruntaiele. Dar laba ta? Ai încasat-o rău?
Avu un zâmbet palid:
— Da, mă doare. Mai ales piciorul. Dar un picior poate fi tăiat. De tine e
mai rău.
Sosi un medic însoţit de doi infirmieri care completau o fişă pentru fiecare
pacient, după cum le dicta doctorul. Aruncă o privire nepăsătoare la piciorul
lui Stege şi spuse:
— Schije de obuz în piciorul stâng. Transportul 6. Bandaje curate imediat
şi trei centimetri cubi de antitetanic.
Refăcu el însuşi pansamentul de la abdomenul meu şi dictă:
— Schije de obuz în piciorul stâng, piciorul drept şi abdomen.
110
Transportul unu. Trei centimetri cubi de antitetanic, doi de morfină, imediat,
şi acelaşi lucru înainte de plecare.
Am strâns din dinţi şi l-am întrebat dacă Stege şi cu mine n-am putea
rămâne împreună.
— Că veţi crăpa aici sau într-un tren-spital, n-are prea mare importanţă,
ripostă el sec. Dar cei cu răni la burtă pleacă cu convoiul unu, şi el, de acolo,
cu convoiul 6. Nu pot face nimic.
Apoi plecă, cu halatul alb fluturând în vânt Nu cred că medicul acela a
fost arogant sau brutal cu intenţie. Pur şi simplu suprasolicitat. În schimbul
unei excelente pipe englezeşti, al tutunului şi ţigărilor noastre, Feldwebel-ul
de la transporturi ne-a promis să vadă ce poate face. Cele două injecţii m-au
dat gata şi am căzut într-un somn agitat, până ce brancardierii m-au luat din
nou ca să mă înghesuie într-o ambulanţă. Înăuntru erau brancarde
suprapuse. Stege era chiar sub mine. Feldwebel-ul se ţinuse de cuvânt.
Când ambulanţa sărea peste vreo denivelare sau lua brusc o curbă, ne
loveam cu capul de targa de deasupra, sau, în cazul tipului care se găsea cel
mai sus, de acoperişul maşinii. Spaţiul strâmt care despărţea brancardele ne
dădea, în plus, senzaţia de sufocare. Băiatul de la etajul de sus avea o fractură
multiplă de bazin. Striga fără încetare şi ne cerea să sunăm. Îi era teamă că va
sângera până va muri. Stege apăsa pe butonul soneriei ce răsuna în cabina
şoferului, dar nici el, nici ajutorul lui nu dădeau cea mai mică atenţie
apelurilor noastre. Când a sosit clipa să ne încarce în trenul-spital, băiatul de
care vorbeam — un artilerist — murise. Brancardierii l-au rostogolit pe jos, au
aruncat deasupra lui o bucată de pânză gudronată, apoi s-au ocupat de cei vii.
Acest „tren-spital" era unul dintre celebrele „auxiliare", adică un nesfârşit
convoi de vagoane de marfă, cu podeaua acoperită cu paie, cu patruzeci de
oameni în fiecare vagon, împărţiţi superficial pe categorii de răni. Se oprea
mereu şi pleca într-un şir de zdruncinături, ca şi cum cineva ar fi încercat să
facă garnitura bucăţi. Unsprezece din cei patruzeci de oameni din vagonul
nostru au murit în timpul transportului. Am fost gata să-mi pierd minţile de
durere şi de sete, dar Stege a ţinut mereu bidonul de apă departe de mine.
Dacă aş fi băut, la sosirea trenului ar fi fost douăsprezece cadavre.
Călătoria a durat trei zile şi trei nopţi de coşmar, după care am fost
aliniaţi pe peronul gării din Kiev, pe foi de pânză impregnată, acoperiţi fiecare
cu o manta, cu veşnica cutie de mască de gaze sub cap. Ne-am petrecut
după-amiaza în poziţia aceasta, în vreme ce alţi câţiva nenorociţi au murit ici
şi colo, de la un capăt la celălalt al peronului. Nu-mi dădeam seama decât
foarte confuz de ceea ce se petrecea în jurul meu. Stege se afla în continuare
alături de mine şi ne ţineam de mână, ca doi mucoşi, nu ca nişte duri tăbăciţi
şi ca nişte veterani obişnuiţi să vadă cum oamenii crapă urlând ca animalele.
Pe înserat, prizonieri ruşi şi brancardieri au venit să ne ia ca să ne ducă la
Spitalul de Campanie nr. 13, instalat în suburbia Pavilo. Acolo ne-au coborât
de-a dreptul într-o pivniţă, unde am fost supuşi unei dezinsecţii severe. Tot
prizonierii ruşi fuseseră însărcinaţi cu treaba aceasta, şi n-am avut vreodată o
infirmieră mai blândă şi mai îndemânatică decât flăcăii aceia voinici, mereu
binedispuşi. Ne mişcau cu atâta grijă şi dexteritate, îngroziţi de cel mai mic
geamăt, încât strângeam din dinţi şi făceam tot ce puteam să nu ne dezvăluim
suferinţele. Toţi, răniţii erau de acord în această privinţă şi îşi mărturiseau
recunoştinţa faţă de ruşi oferindu-le toate ţigările lor. Băieţii cunoscuseră, ca
şi noi, noroiul din tranşee şi, cu toate că erau de altă rasă şi de altă
naţionalitate, cu toate că guvernele aflate la conducere hotărâseră că eram
111
duşmani, între noi exista o simpatie mult mai puternică decât toate decretele
din lume. Decrete care n-au niciodată vreo legătură cu realitatea la îndemâna
omului simplu. Eram cinci care ne aşteptam rândul în sala auxiliară de
operaţii, privindu-l pe tovarăşul de suferinţă legat de masa de biliard, în
lumina orbitoare. Chirurgii erau pe punctul să-i amputeze piciorul şi lucrau
cu iuţeala fulgerului. Într-o clipită, piciorul a aterizat într-un lighean alb în
care erau deja un alt picior tăiat sub genunchi şi un braţ însângerat care
trecea peste marginea ligheanului. Spectacolul acesta mi-a făcut îngrozitor de
rău şi am vomitat, său, mai exact, am încercat să vomit, căci tot ce mi-a urcat
în gâtlej numai un pic de sânge şi de bilă.
Următorul la rând era un băiat cu spatele frânt, care părea lipsit de
cunoştinţă. Şeful echipei de chirurgi, un bărbat destul de în vârstă, purtând
monoclu, îşi ocăra fără încetare colegii, infirmierele, pacienţii, dar părea să lu-
creze extrem de competent, de rapid şi de sigur, fără un singur gest inutil.
Brusc, exclamă cu o voce furioasă:
— Dumnezeule, dar e mort. Sunt pe cale să-mi pierd timpul. Luaţi-l
de-aici şi aduceţi-i pe următorul, la naiba! Mişcaţi-vă un pic...
Înainte de a înţelege ce mi se întâmplă, am fost legat pe masă. O
înţepătură în braţ, alta îţi abdomen, apoi unul din chirurgi mă bătu pe umăr.
— Strânge din dinţi, frăţioare. N-o să dureze mult, dar probabil va fi
foarte dureros, căci nu-ţi putem face decât anestezie locală... Aşa că fii tare
şi-o să te cârpim cât ai zice peşte...
Curând după aceea, mi-am dat seama, în mod confuz, că-mi deschideau
pântecul şi am auzit un clinchet uşor de instrumente metalice. În clipa
următoare am avut literalmente impresia că-mi scoteau toate măruntaiele din
burtă cu cleşti înroşiţi în foc. N-aş fi crezut vreodată că asemenea suferinţe pot
exista. Am urlat ca un dement, cu ochii ieşiţi din cap.
— Vrei să-ţi ţii gura? a mugit bătrânul chirurg. Abia am început.
Păstrează-ţi suflul pentru când vei avea într-adevăr motive să zbieri!
Nu ştiu în ce etapă a operaţiei au început adevăratele „motive de zbierat",
dar ştiu că atunci când au terminat cu mine cunoscusem o lume a torturilor
pe care nimănui nu-i doresc să o cunoască. Eram zdrobit, desfiinţat. Am fost
dus într-un salon, am fost aruncat într-un pat, mi-au făcut încă o injecţie şi
m-am prăbuşit într-un somn cataleptic.
Din primele cincisprezece zile nu am păstrat decât amintiri foarte confuze
şi fragmentare. Îmi regăseam forţele foarte încet. Patul de alături era ocupat de
un aviator cu arsuri grave, pe nume Zepp. Apoi mai erau şase răniţi grav,
dintre care doi au murit în câteva zile. Nu ştiam unde era Stege şi nimeni nu
părea să fie în stare să-mi spună.
Trei săptămâni după operaţie, doctorul declară că puteam fi transportat
fără primejdie. Am fost evacuat într-un adevărat tren-spital, cu paturi
adevărate şi ferestre mari prin care cei ce ocupau cuşetele din mijloc puteau să
privească afară. Cum pansamentele mele trebuiau schimbate des, am primit
una dintre acele preţioase cuşete — cu vedere afară. Deasupra mea se odihnea
noul meu prieten Zepp, al cărui moral de beton m-a ajutat nu o dată.
Am fost debarcaţi la Lvow, unde Zepp şi cu mine am luat calea Spitalului
de rezervă nr. 7. Doctorul mi-a spus că rana mea n-arată rău şi a subliniat
declaraţia cu un zâmbet. Ritmul de lucru în aceste locuri era mult mai puţin
frenetic. Doctorii aveau timp să-ţi zâmbească şi să te trateze ca pe o fiinţă
omenească, nu ca pe o halcă de carne mai mult sau mai puţin stricată. Mi-au
scos încă două sau trei schije din picior, apoi infirmiera mi-a refăcut
112
pansamentul. Regimul meu alimentar se compunea în mod exclusiv din
diverse fierturi şi am ajuns să le detest atât de tare încât am crezut că-mi pierd
minţile. Întrebat în privinţa aceasta, doctorul m-a bătut blând pe umăr
spunând:
— Mai târziu, mititelule, mai târziu, când vei fi destul de mare ca să digeri
ceva mai zdravăn...
Zepp şi cu mine eram iarăşi într-un salon pentru grav-răniţi. Ziua şi
noaptea aerul răsuna de strigăte, horcăituri, gemete, iar duhoarea de puroi şi
de putreziciune era adesea înspăimântătoare. Într-o zi, un băiat foarte tânăr,
care se ştia condamnat şi care suferise deja trei săptămâni ca un martir, şi-a
părăsit patul şi s-a târât până pe coridor, ca să se arunce din capul scării. A
fost cu atât mai oribil cu cât nici unul dintre noi nu se putea ridica în picioare
să-l împiedice. Zepp a avut curajul să încerce această aventură, dar s-a
prăbuşit imediat, la câţiva paşi de pat, în vreme ce noi trăgeam care mai de
care de şnururile soneriilor... Scena aceasta a fost într-adevăr de coşmar.
Mă durea îngrozitor stomacul şi n-a fost de glumă nici atunci când
doctorii au trebuit să-mi taie din nou muşchii piciorului pentru a pescui
ultimele schije de metal. Febra îmi creştea în loc să coboare, dar ei considerau
totuşi că sunt „progres" şi i-aş fi strâns bucuros de gât.
Într-o noapte m-am trezit tresărind. Bandajele îmi erau umede şi
lipicioase. I-am cerut lui Zepp să sune şi, în clipa următoare, o infirmieră
sosea în goană.
— Ce te-a apucat? şopti ea. Nu eşti în toate minţile de suni aşa la ora
asta?
— Mi s-a redeschis rana. O simt sub pansament.
Eram înnebunit de groază şi o şi vedeam pe mama prăbuşindu-se când
avea să primească binecunoscuta carte poştală a armatei: „A murit ca un erou
pentru Führer şi Patrie..."
Infirmiera dădu la o parte pătura. Din grijă pentru ceilalţi bolnavi nu
aprinse lumina, dar folosi o lanternă. Cu îndemânare şi iuţeală, îmi desfăcu
bandajul. Tăcerea salonului nu era tulburată decât de murmurul unui tânăr
rănit ce vorbea în somn. Zepp se ridicase în capul oaselor, dar infirmiera îl
împinse hotărâtă pe perenă.
— Stai liniştit şi dormi fără grijă, i-a spus ea. E o treabă între mine şi
Sven. Nu te mişca, mă duc să iau un lighean.
I-am aruncat lui Zepp o privire înspăimântată, pe care mi-a întors-o
obosit. Infirmiera veni înapoi şi, fără să scoată un cuvânt, mă spălă. Zâmbea
uşor şi, la sfârşit, văzându-mi expresia de rătăcire, şopti:
— M-ai de ce să faci mutra asta...
— Îţi convine să vorbeşti aşa! Nu tu ai hemoragie...
Nu a răspuns, dar zâmbetul i s-a întins pe faţă. Am găsit în sfârşit curajul
să întreb:
— E... poate nu-i chiar aşa de grav?
— Nu, nu, nu-i grav deloc!
Când termină de refăcut pansamentul, mă acoperi cu pătura şi mă privi:
— Nu era sânge, Sven.
— Nu era sânge? Dar am simţit....
Nu voi uita niciodată zâmbetul ei de complicitate. Apoi m-am înroşit până
la rădăcina părului, îngrozitor de stânjenit.
— Ai visat, dragul meu. E un semn foarte bun!
Mă lovi cu palma peste bărbie şi se îndreptă spre uşă.
113
— Hei! Cu siguranţă că te-a visat pe tine! aruncă Zepp.
— Fă bine şi ţine-ţi gura şi la culcare, amândo!
Apoi dispăru, mereu surâzătoare.
Mi-am petrecut o parte din convalescenţă cu Stege. Pentru el se punea
problema să se întoarcă pe front.Nopţile lui erau agitate, şi trebuia adesea să-i
cer să tacă. Dar abia se scurgeau câteva minute şi o lua de la capăt:
— Sven, dormi?
Încercam să mă acopăr peste cap.
— Sven!
— Mda. Ce mai e?
— Margaret spune că după sfârşitul războiului vor fi organizate cursuri
speciale de douăsprezece luni pentru demobilizaţi. Ai auzit şi tu de ele? Ascultă,
Sven, hai să mai tragem împreună o ţigară, ce naiba!... Nu găseşti că Margaret e
a fată ca...
— Ah! Pentru numele lui Dumnezeu!
Eram probabil saturat de nicotină până în măduva oaselor. În fiecare clipă
pleca din locul său şi se aşeza pe marginea patului meu, să-mi explice tot
ce-aveau să facă el şi Margaret, după ce se va sfârşi războiul...
URĂRI DE BOALĂ LUNGĂ
Într-o joi din decembrie 1943, doctorul îmi semnă foaia de ieşire şi mă
anunţă că sâmbăta următoare aveam să plec înapoi la unitate.
— Îmi pare rău de figura asta urâtă, puştiule. În mod normal ar fi trebuit
să mai rămâi aici cinci sau şase săptămâni. Acum va trebui să te descurci cum
poţi mai bine. Nu ştiu dacă o să ai mare lucru de mâncare acolo, dar încearcă
să te îndopi cât mai mult posibil. Doar aşa vei putea să rezişti, cel puţin aşa
sper...
Astfel mi-a vorbit medicul-şef al spitalului militar din Truskavice. Era un
medic neobişnuit, care încerca întotdeauna să-şi păstreze pacienţii cât mai
mult timp posibil. Dar acum ordinele înaltului comandament hotărau că cel
puţin 55% din răniţii şi bolnavii aflaţi în tratament trebuiau declaraţi apţi
să-şi reia serviciul şi trebuiau expediaţi neîntârziat la unităţile lor. Dacă ar fi
fost să ne luăm după regulament, totuşi orice medic vinovat de a fi ordonat
ieşirea unui bolnav insuficient vindecat putea fi adus în faţa curţii marţiale.
Acestea sunt miracolele de care sunt capabili cei din locurile sus-puse! (Atât
de sus-puse, încât acolo nu respiră acelaşi aer ca restul turmei...). Un
certificat de vindecare, o ştampilă, o curte marţială, iată mijloacele prin care se
obţin soldaţi sănătoşi. Că majoritatea acestor soldaţi „apţi" au fost o povară
catastrofală pentru unităţile lor, obligându-i pe camarazi să-i îngrijească şi
să-i ajute în toate privinţele, este ceva care nu le-a trecut deloc prin minte
celor aflaţi în vârful piramidei.
Luându-şi rămas bun, medicul-şef dădu din cap cu o înfăţişare
îndurerată şi Barbara începu să plângă când i-am spus noutatea. Eu însumi
eram atât de deprimat şi de plin de amărăciune încât nu simţeam deloc
dorinţa s-o consolez. N-ar fi fost oare o ipocrizie să mă prefac că o consolez pe
femeia care mă iubea şi pe care o iubeam? Cel puţin aşa gândeam în clipa
114
aceea şi m-am mulţumit să-mi înec amarul într-o senzualitate fără frâu. Uşa
nu era încuiată, dar cred că nici eu, nici ea n-am fi fost deranjaţi, chiar dacă
întreaga Germanie ar fi năvălit în cameră! Era dreptul nostru. Poporul ceruse
atât de mult de la noi — sau ceea ce trecea drept popor îşi permisese să ne
ceară atâtea, în numele său, — încât aveam dreptul să cerem şi noi măcar
atâta lucru în schimb. Am rămas întins pe patul Barbarei în vreme ce ea se
îmbrăca la iuţeală pentru a se întoarce la post. Apoi mi-am aprins o ţigară şi
am încercat să-mi clarific situaţia...
Dar nu era nimic de clarificat. Evident, doar dacă nu mă hotăram să
dezertez a doua oară. Nu-mi era teamă să o fac. Dar nu-mi era teamă nici să
mă întorc pe front. Nu-mi era teamă de orice-ar fi fost, depăşisem teama şi nu
mai simţeam decât o ură sălbatică, îngheţată, faţă de ceea ce uram cu toţii sub
denumirea unanimă de „porcăria asta de război". Lăsând teama foarte departe
în urmă, mai bine să mă întorc acolo să studiez ienomenul din punctul de
vedere dezinteresat al unei amărăciuni obiective... Ajunsesem aici cu
meditaţiile mele adânci când Margaret întră în cameră şi, plângând convulsiv,
se aruncă de-a curmezişul patului, la nimereală, fără să vadă că eram acolo.
Avea o scrisoare în mână şi am înţeles imediat că Stege fusese ucis.
Am repetat vestea în gând, fără mirare. N-aveam nevoie să citesc
scrisoarea. Stege era mort.
I-am întins ţigările, în tăcere. Tresări violent şi mă privi:
— O! Erai aici? Nu te-am văzut...
— Ştiu... Încuie uşa cât timp mă îmbrac, vrei? Îmi ia două minute.
Deci m-am îmbrăcat, în vreme ce ea plângea în hohote.
Apoi am descuiat uşa şi am citit scrisoarea:
„Frontul de Răsărit, noiembrie 1943
Feldpostnummer 23645
Feldwebel Willie Beier
Dragă domnişoară Margaret Schneider,
În calitate de bun prieten al lui Hugo Stege, vă scriu pentru a vă anunţa
vestea tristă a morţii sale. Ne-a spus atâtea lucruri frumoase despre
dumneavoastră, încât înţeleg mult prea bine durerea uriaşă pe care această
scrisoare o va aduce.
Poată că aceste câteva amănunte privitoare la circumstanţele
îngrozitorului eveniment vă vor putea mângâia măcar într-o cât de mică
măsură?
Eram în patrulare, în maşina noastră blindată, când o salvă a lovit brusc
vehiculul. Logodnicul dumneavoastră a murit pe loc, atins de un glonţ în
tâmplă. Şi-a păstrat, în moarte, surâsul pe care-l îndrăgeam cu toţii şi aceasta
este cea mai bună dovadă că nu a avut timp să sufere.
Vă implor să nu vă lăsaţi în voia disperării. Sunteţi tânără şi trebuie
să-mi promiteţi că veţi uita această tragedie cât mai repede posibil. Viaţa vă va
aduce, sunt sigur, multe alte clipe de fericire şi chiar dacă sfatul meu vă
şochează pe moment, cred că cel mai bun lucru pe care puteţi să-l faceţi este
să găsiţi foarte repede un băiat de ispravă pe care, mai devreme sau mai
târziu, îl veţi iubi aşa cum îl iubiţi pe Hugo. De dragul iubitului dumnea-
voastră şi al bunului meu camarad dispărut, nu plângeţi. N-aţi face decât să-l
întristaţi, dacă v-ar putea vedea. Mai degrabă zâmbiţi, gândiţi-vă la toate de
115
care a fost cruţat. Nu ştim ce se întâmplă cu morţii, dar, în condiţiile de faţă,
ştim cel puţin că se află într-un loc mai bun decât cei vii.
Sunt din toată inima alături de dumneavoastră,
Willie Beier"
Scrisoarea aceasta oferă o imagine edificatoare a Bătrânului şi a
blândeţei sale părinteşti. Cu aceeaşi poştă fusese adusă şi o scrisoare pentru
mine:
„Uscătură bătrână,
Mulţumesc pentru bâiguielile tale. Am primit cinci dintr-o dată. N-am
timp să-ţi scriu prea multe, pentru că suntem în rahat până peste urechi.
Dacă nu atacă Ivan, atacăm noi. Un adevărat iad. Fă tot ce poţi să-ţi pre-
lungeşti cât mai mult şederea în spatele frontului.
Hugo a murit, Tom Degeţelul a dispărut fără urmă în timpul unui atac. Îi
scriu Margaretei să-i spun că Hugo a fost ucis pe loc, cu un glonţ în tâmplă,
dar tu ştii cum părăsesc soldaţii de la blindate valea plângerii! Sărmanul Stege
a avut amândouă picioarele arse până la os. N-a fost o distracţie să-l auzim
cum agonizează, timp de zece sau douăsprezece ore. De unde au puterea să
strige atâta timp?
Înainte să se termine mizeria asta, probabil că toţi vom trece arma pe
stânga şi nu vor rămâne decât capetele sus-puse din partid, generalii şi toată
clica pentru a culege cununa de lauri... sau de spini (sper!).
Suntem gata de plecare, bătrâne Sven, aşa că fă pe dracu-n patru şi
păstrează-ţi locul din spital, ca să scape măcar un singur tip bine şi să nu uite
promisiunea noastră reciprocă de a scrie e carte despre toată ticăloşia asta.
Cu dragostea puşlamalei de Porta, a lui Pluto şi bineînţeles a Bătrânului."
În ultima seară am mâncat marmeladă şi prăjituri de casă, în
acompaniamentul unui concert de muzică uşoară transmis la radio. Barbara
se învoise pentru garda de noapte, dar petrecerea nu reuşea să se dezgheţe.
Afară furtuna mugea şi ploaia împroşca ferestrele cu rafale intermitente.
— Sunt unele clipe, spuse Zepp uitându-se trist la pahar, în care sunt
aproape fericit cu paralizia mea. Închipuiţi-vă viaţa în tranşee pe o vreme ca
asta!
Margaret se duse să doarmă la Elisabeth, să ne lase pentru ultima
noapte, mie şi Barbarei, camera în deplină stăpânire. În clipa când să plece cu
aşternuturile, Margaret se întoarse din drum, îşi încolăci braţele în jurul gâtu-
lui meu şi, cu ochii plini de lacrimi, îmi spuse cu gravitate:
— Ai grijă de tine, Sven. Nu trebuie ca Bătrânul să-i scrie Barbarei peste
câteva săptămâni.
Apoi mă sărută şi plecă repede.
A doua zi dimineaţa mi-am îmbrăcat iarăşi uniforma detestată şi
mantaua lungă, cenuşie. Raniţa era umflată de bunătăţile pe care le
înghesuiseră în ea femeile: două checuri enorme făcute de Barbara, două
borcane cu dulceaţă din partea lui Elizabeth, şuncă afumată — cadou de la
Margaret şi două pere glasate din ultimul colet primit de Zepp. Mă înecaseră
lacrimile şi, oricâtă bunăvoinţă aş fi avut, nu vedeam cum aş putea mânca
vreodată toate aceste bunătăţi. Apoi mi-am prins centura cu pistolul greu în
jurul mijlocului, mi-am aruncat masca de gaze pe umăr şi, la sfârşit, mi-am
pus chipiul negru.
116
M-au condus toate trei la gară. Am şters cu buzele lacrimile care curgeau
din ochii Barbarei.
— Nu plânge, Babs! Este un rămas-bun, nu un adio...
— Sven, promite-mi că vei avea grijă...
Când se auzi fluierul mă sărutară toate trei, în semn de prietenie, de
dragoste.
Adio, Tiruskavice! Adio, oaza mea. Adio, încăperi liniştite cu paturi
proaspete şi curate. Adio, femei cu părul lung, înmiresmat.
Mi-am apăsat fruntea pe geamul aburit al compartimentului şi am dat
frâu liber lacrimilor să-mi curgă pe obraji.
O gheară îngheţată îmi strânse inima când am văzut cât de mult se
schimbase. Părul îi era cenuşiu, pielea gălbuie şi pungi negre, mari, îi marcau
ochii obosiţi: Era slab şi gârbovit iar uniforma spânzura în falduri moi pe trupul
lui subţire. Sărmanul, sărmanul Bătrânul!
Pluto avea exact aceeaşi înfăţişare ca Bătrânul.
Von Barring le semăna până la confuzie.
Toţi aveau aceeaşi înfăţişare.
Toţi?
Cei care mai rămăseseră, bineînţeles.
Fusesem şase mii la început.
Acum eram şapte. Şapte bărbaţi. Şapte supravieţuitori.
RĂZBOIUL SE DESFĂŞOARĂ DUPĂ PLANUL STABILIT
Se aşezară în jurul prăjiturii şi o contemplară îndelung, ca şi cum ar fi
fost vorba despre ceva sublim, sfânt. În cele din urmă Porta întinse mâna, dar
Bătrânul îi dădu o lovitură zdravănă cu lingura peste degete.
— O prăjitură făcută de femei adevărate trebuie să fie savurată după
toate regulile artei. Nu cu unghii negre şi cu mâinile jegoase!
Toată lumea aprobă această profesiune de credinţă şi-a fost pusă masa,
cu două şervete proaspete în chip de faţă de masă şi capacele gamelelor în
chip de farfurii. Spălatul pe faţă, curăţatul unghiilor, periatul părului şi al
uniformelor, o cârpă trecută peste bocanci ne-au luat douăzeci de minute.
După care ne-am aşezat „la masă" şi am mâncat în reculegere prăjitura
Barbarei, bând sucul preparat de Margaret.
— A fost bine acolo?
— A fost formidabil!
Aşteptau de la mine o istorisire amănunţită, bogată în parfumuri, culori
şi sunete uitate. Am gândit vag:
„Acum trebuie să dai tot ce ai mai bun în tine", am reflectat un timp şi am
început:
— Veşmintele lor erau cele mai curate pe care le-aţi văzut vreodată. Când
se aplecau să schimbe aşternuturile sau să întindă cearşaful se simţea
mirosul acela de lenjerie proaspăt călcată, puţin scrobită, care abia a fost
scoasă din şifonier. Un miros cu totul străin de orice murdărie, un miros
„uscat", puţin de ars. Când nu erau de serviciu purtau hainele lor, care erau la
117
fel de imaculate şi miroseau a ceva uşor, ceva cald şi proaspăt în acelaşi timp.
Aveau rochii. Îmi amintesc de una din ele, din mătase azurie, cu păsări albe şi
cenuşii. Avea mâneci scurte şi era plisată în jurul gâtului, cu pliuri care se
desfăceau pe spate şi pe sâni. Când trăgeai de un cordon de mătase albă îi
dezveleai umerii, dar trebuia să deznozi şi cordeluţele de la mânecile bufante.
Era rochia Barbarei. A Barbarei mele. Margaret — a lui Hugo — avea o rochie
de un roşu frumos ca flacăra, dintr-un soi de ţesătură de lână care i se mula
pe trup ca un strat de vopsea. Când se răsucea pe călcâie ai fi zis că e o flacără.
Şi-apoi mai era alta care purta o fustă plisată ce se desfăşura în jurul ei şiri
urma mişcările întotdeauna cu o mică întârziere...
Am închis ochii ca s-o revăd mai bine pe Barbara şi am continuat pe un
ton care era aproape un imn de glorie:
— Cea care avea o rochie azurie... a mea... Barbara... Odată ce erau
desfăcute cordeluţele şi găseam cele două capse şi agrafa, într-o parte, toată
rochia aluneca la pământ şi ea stătea acolo, în picioare, pe un fel de nor albas-
tru risipit în jurul gleznelor... Erau la fel de curate, la fel de minunat
înmiresmate ca şi veşmintele lor...
— Înmiresmate?
— Da, Porta, lasă-mă să vă explic... Erau la fel de curate ca o puşcă
înainte de inspecţie, la cazarmă. Părul lor strălucea ca Dunărea într-o noapte
de iarnă, când razele lunii fac gheaţa să scânteieze cu mii şi mii de diamante.
Şi trupurile lor aveau parfumul pădurilor din Berezina într-o dimineaţă de
primăvară, după ploaie. Vă puteţi închipui?
Timp de ore întregi, a trebuit să descriu astfel minunile lumii în care
trăisem. Nu se mai săturau şi nu-şi credeau urechilor.
— E un lucru pe care nu-l înţeleg, spuse Pluto. Cum se face că, după
ce-ai dus un trai de paşă, cu prăjituri şi friptură de raţă şi tot tacâmul, cu un
harem care să te răsfeţe şi să te legene noaptea, te-ai întors gras ca un băţ?
A trebuit să le explic atunci cum Stege, eu, Zepp şi un al patrulea
cumpărasem, pe trei sute de ţigări, după ce ni se vindecaseră rănile, două
sticle cu apă infectată, una cu germeni de tifoidă, cealaltă cu microbi de
holeră.
— Stege nu v-a povestit asta? Toţi am fost bolnavi de era să crăpăm. Zepp
mai e şi-acum paralizat până la brâu şi al patrulea tip a murit. Am rămas în
carantină timp de nouăsprezece zile şi după aceea mi-a fost imposibil să înghit
ceva. Barbara şi o poloneză m-au hrănit cu linguriţa. Mi-au făcut injecţii cu tot
soiul de porcării, glucoză, ser fiziologic şi tot restul. Şi-acum m-au declarat apt
cu şase săptămâni mai devreme. Heil Hitler!
— Aveau şi ciorapi cu călcâiul întărit?
— Bine-nţeles!
Dând din cap, schimbară o privire desperată.
— Hei, Sven, ştii că toate permisiile au fost anulate? spuse Porta ca şi
cum constatarea aceasta ar fi explicat ceva.
— Băieţi, am spus, e o şmecherie de care nu m-am prins.
— Ce-i?
— Dacă aş şti! S-a întâmplat ceva cu voi, dar nu ştiu ce. Aţi crăpat de
foame cât am lipsit, asta am înţeles, dar trebuie să fie altceva. Am avut aceeaşi
impresie cu von Barring, când am ieşit la raport. Nu mai spui nici măcar un
singur cuvânt murdar, Porta!
Mă priviră. Apoi se priviră unul pe altul. Sau, mai exact, s-au ferit să se
privească unul pe altul, aşa cum fac oamenii când de faţă cu ei se vorbeşte
118
despre un lucru interzis. Atmosfera deveni brusc ireală în cabana darăpănată.
Ireală şi, pentru mine, care-i cunoşteam atât de bine, înspăimântătoare. Porta
se ridică, se duse în faţa ferestrei întorcând spatete încăperii. Am insistat cu
disperare:
— Bătrâne! Măcar tu spune-mi ce nu-i în regulă. S-ar crede că aţi
îngropat pe cineva. S-ar crede că sunteţi cu toţii morţi!
Ultimul cuvânt provocă o străfulgerare în mintea mea. Nu sunt
superstiţios, iar ceea ce s-a petrecut deodată în creierul meu nu avea nimic
deosebit, nici inexplicabil.
Brusc, mi-am dat seama că erau morţi. Morţi, fără nici un fason, fără nici
un mister. Îşi pierduseră orice speranţă că vor scăpa cu viaţă. Lumea pe care o
zugrăvisem şi vieţile lor nu mai aveau nici un suport real. Utopia marii
prăbuşiri nu se realizase. Revoluţia care avea să şteargă toate nemulţumirile
şi să încheie toate socotelile, la întoarcere, nu era decât o simplă himeră, o co-
rabie-fantomă pe oceanul negru al morţii. Chiar şi cel mai puternic punct de
legătură al lui Joseph Porta cu lumea, refugiul său preferat, pântecul cald al
femeii, îşi pierduse orice semnificaţie. Nu că s-ar fi purtat într-un fel mai puţin
imoral sau că ar fi lăsat vreodată să-i scape orice şolduri rotunde i-ar fi căzut
în mâini, dar, aşa cum a declarat el însuşi câteva zile mai târziu, atunci când
o avusese pe fata unui fermier şi descrise zbenguielile lor cu precizia lui
obişnuită:
— Să te strici de râs, dar altădată îmi plăcea, cum s-ar zice, să mă privesc
la treabă! Acum rămân în spatele cortinei, în vreme ce domnul Porta, prin mila
lui Dumnezeu, e pe punctul să se destrăbăleze în fân! Dar ce se petrece de
cealaltă parte a cortinei nu mă interesează deloc! Măcar dacă i-aş vedea pe
pompieri făcând exerciţii sau pe Adolf bărbierându-şi jumătate din mustaţă
înainte să-şi zbiere discursul... Dar nu-i nimic interesant de văzut şi chiar
dac-ar fi ceva, cred că nu m-ar interesa... Normal, nu v-aţi prins, dar n-are nici
o importanţă, fiindcă nici eu nu m-am prins!
Am încercat cu înverşunare să resping convingerea macabră că erau
nişte morţi ambulanţi. Nu puteam totuşi să discut despre asta cu ei! Şi apoi,
într-o zi, fără menajamente, i-am întrebat dacă era efectul închipuirii mele sau
dacă erau într-adevăr atât de pasivi, atât de deplin resemnaţi pe cât aveau
înfăţişarea... Chiar dacă, în aparenţă, ne petreceam timpul ca întotdeauna...
— Chiar că nu ştiu ce să-ţi răspund, spuse Bătrânul.
— Toate permisiile au fost suprimate, zise Porta.
— Mai suntem şapte din cei şase mii de la început, în '41, spuse
Bătrânul. Von Lindenau, Hinka, von Barring, plus onorabilii supravieţuitori
din compania asta. Allah e mare, dar lista mutilaţilor, a morţilor şi a
dispăruţilor este încă şi mai mare...
— Ascultaţi...
Glasul meu era ascuţit, gâfâitor şi teama îmi strângea măruntaiele.
— Nu puteţi lăsa baltă înţelegerea, cartea pe care am promis s-o scriem.
S-au uitat la mine şi m-a cuprins panica. Părea că nu mă mai recunosc,
sau mai degrabă mă cunoşteau mai bine decât mă cunoşteam eu însumi şi
aveau pentru mine cea mai caldă şi cea mai adâncă milă, pentru că mă
încăpăţânam să nutresc speranţe absurde şi aveam veşnic inima neliniştită,
bătând nebuneşte ori de unde sufla vântul.
— Când o să-ţi scrii terfeloaga, spuse Porta potrivind muştiucul flautului,
sărută toate fetele pentru mine. Nici dracu' n-o să-ţi citească hârţoaga, pentru
că n-o să ofere publicului povestea frumoasei secretare şi a elegantului băiat
119
al patronului, blocaţi, prin forţa împrejurărilor, într-o cameră cu două paturi!
Sau cea a infirmierei şi a chirurgului celebru. Tot ce vrei, dar nu cu pârnăiaşi
jegoşi şi dezgustători. N-o să te-mbogăţeşti niciodată cu asemenea terfeloagă!
Li se rupe oamenilor de ea. Dacă e vorba să-ţi dau un sfat, e să te faci criţă
bând în amintirea noastră în ziua când o să sfârşeşti s-o scrii.
Am făcut eforturi să improvizăm un Crăciun '43 cât mai autentic cu putinţă.
Ba chiar plantasem un pin într-o veche ladă de muniţii...
PROPAGANDA SOVIETICĂ ÎN PRIMA LINIE
În domeniul propagandei, ruşii dădeau dovada de un extraordinar spirit
inventiv. Uneori ne înşirau nişte minciuni atât de gogonate încât nici un om
normal nu le-ar fi înghiţit, dar noi nu mai eram oameni normali şi chiar
şiretlicurile cusute în mod evident cu aţă albă — sau ar trebui să spun: cusute
cu aţă roşie? — îşi făceau efectul. Ele stârneau în noi fermentul îndoielii şi al
urii, ne adânceau starea de deprimare, astfel încât autorii lor culegeau roade
bogate.
Şi nici nu mai pomenesc de oamenii care treceau de partea cealaltă sau
se lăsau prinşi de bunăvoie, uneori cu întreaga unitate, cu subofiţeri cu tot.
Aceştia totuşi încă puteau fi număraţi cu uşurinţă. În ceea ce ne privea
aproape pe toţi, disciplina prusacă şi propaganda lui Goebbels despre
grozăviile „paradisului sovietelor" ne ţineau laţul în jurul gâtului. Chiar şi fără
asta, ultimele rămăşiţe ale bunului-simţ ne-ar fi reamintit — ţinând seama de
felul în care armatele germane pustiiseră U.R.S.S. — că ruşii ar fi trebuit să fie
al naibii de cumsecade pentru a ne primi cu braţele deschise, aşa cum se
promiteau oratorii lor.
Ceea ce vreau să spun în primul rând este că propaganda sovietică avea
un efect paralizant asupra oamenilor care preferau să se abţină să dezerteze. Îi
lăsa cu mintea răvăşită, inaptă pentru orice raţionament sănătos.
De altfel, erau atât de binevoitori încât găseau argumente şoc. Degeaba
ne tot spuneau că era vorba par şi simplu de propagandă, dar era, în orice caz,
o propagandă bine fundamentată: aveau „dovezile" lor.
Iată un exemplu, difuzat de zeci de megafoane:
— Camarazi nemţi! Alăturaţi-vă prietenilor voştri sovietici! De ce să
degeraţi în tranşeele voastre? Veţi găsi la noi casă şi masă. Fete drăguţe şi
devotate vor veghea să nu vă lipsească nimic. Veţi primi raţii de trei ori mai
mari decât cele pe care naziştii catadicsesc să vi le dea! Caporalul Freiburg va
veni acum, din nou, la acest microfon, să vă confirme adevărul spuselor
noastre. Se află la noi de doi ani. A vizitat toate lagărele noastre pentru
prizonierii de război şi a avut posibilitatea să constate că nu seamănă cu nimic
din ceea ce îşi închipuie lumea în mod obişnuit. Lagărele noastre sunt
instalate în mari hoteluri sau în mari tabere de vacanţă, şi nici o cameră nu
este ocupată de mai mult de două perechi deodată: doi bărbaţi şi două femei.
Dar iată-l pe caporalul Freiburg, care va vorbi el însuşi despre traiul său în
Rusia Sovietică...
În acel moment alt glas turui vesel:
120
— Salut, camarazi din Regimentul 27 blindate. Aici caporalul Jürgens
Freiburg, din regimentul 369 grenadieri. M-am năseut la 20 mai 1916 la
Leipzig şi locuiam la nr. 7, pe Adlerstrasse, la Dresda. Am căzut prizonier la
ruşi în august 1941 şi de atunci trăiesc mai bine decât am trăit vreodată în
Germania.Am vizitat aproape toate lagărele din Rusia şi pot afirma că fiecare
om are tot ce-şi poate dori...
Timp de un ceas bun, descrise acel Eden în care trăia, între altele, meniul
pe o săptămână, meniu care cuprindea bunătăţi precum caviarul, friptura de
porc, de gâscă şi de porumbel, încât ne lăsa gura apă doar auzindu-le numele.
Într-o seară au ridicat un uriaş ecran de cinema pe parapetul tranşeei lor,
şi au proiectat pentru no un film care ne-a tabolnăvit sau ne-a lăsat pe
jumătate nebuni.
Doi soldaţi germani fuseseră prinşi. Am intrat, în urma lor, în încăperi
frumoase unde aşteptau mese uriaşe încărcate cu merinde, filmate în prim
plan şi din toate unghiurile posibile. Mulţi dintre noi salivau şi mestecau în gol
fără să-şi dea seama, şi cred că dacă proiecţia ar fi durat mai mult, întregul
Regiment 27 blindate s-ar fi năpustit la asaltul ecranului.
Scena următoare se petrecea într-o încăpere luxoasă dominată de
prezenţa unui pat mare în mijloc. O fată drăguţă se dezbrăca încet în faţa unul
infanterist neamţ. Îşi dădea jos veşmânt după veşmânt, unduind şi răsucin-
du-se cu graţie înaintea soldatului Când a ajuns complet goală i-a dezbrăcat
pe soldat şi apoi a urmat o şedinţă de pornografie a cărei perversitate ar putea
fi cu greu egalată. O tăcere înăbuşită plutea peste tranşeele germane. Mulţi
oftau sau scoteau în mod inconştient sunete ciudate. Era, în acelaşi timp, ceva
îngrozitor şi demn de milă.
— Bravo, Ivan, bravo! Pune iar aceeaşi chestie! Bis! Bis!
Toată tranşeea urla şi aplauda în cadenţă.
Apoi difuzoarele bubuiră şi toţi tăcură.
— Camarazi î Nu vă lăsaţi ucişi pentru o cauză care nu-i a voastră. Să
vină SS-iştii şi eroii de salon ai lui Goering, care trăiesc pe picior mare în ţările
ocupate, să Lupte în locul vostru pentru Hitler şi clica lui! Voi, adevăraţii
veterani ai armatei germane, meritaţi mai mult decât josnicia asta.
Alăturaţi-vă nouă, veniţi cu noi! Aceia dintre voi care vor vrea să se înroleze în
Armata Roşie şi să lupte pentru adevăratele lor drepturi vor fi primiţi în
rândurile noastre cu gradul lor actual... Dar pentru asta trebuie să vină acum!
Nu aşteptaţi să fie prea târziu...
Uneori ne demonstrau, la modul obiectiv şi fără comentarii, în ce fel
Hitler îşi încălcase, una după alta, toate frumoasele sale promisiuni. Alteori
un medic sovietic ne explica cum să simulăm, ba chiar să contractăm într-a-
devăr anumite boli.
— Camarazi, aruncaţi armele şi veniţi alături de noi! Ar fi absurd să
continuaţi să luptaţi. Porcii de nazişti se folosesc de voi. Nu ştiţi oare că o
treime din Wehrmacht o duce ca-n rai în ţările ocupate, al patrulea an
consecutiv şi mănâncă până când le plesneşte burdihanul, în vreme ce voi
crăpaţi aici de foame şi de frig? Nu ştiţi că altă treime din Wehrmacht stă
liniştită în Germania şi se culcă cu nevestele şi iubitele voastre, în vreme ce voi
înduraţi toate lipsurile cu putinţă în patria cea marc a camarazilor voştri ruşi?
— Ascultaţi! Ascultaţi asta!
Şi toate căştile nemţilor zburau în sus, ca să arate acordul nostru plin de
entuziasm cu o declaraţie atât de demnă de crezare.
O întreagă divizie saxonă a schimbat tabăra, în frunte cu colonelul ei. În
121
sectorul vecin cu al nostru, un regiment de rezervă originar din Thuringia a
trecut în no man's land cu toţi ofiţerii săi.
De altfel, se întâmpla şi ca dezertorii ruşi să vină la noi, sau ca prizonierii
germani să ajungă în liniile noastre după ce evadaseră, cum făcusem eu
însumi. Bineînţeles, nici vorbă de mari hoteluri în istorisirile lor, nici de mari
tabere de vacanţă. Majoritatea, exact ca şi mine, văzuseră de toate, fuseseră
uneori trataţi omeneşte, alteori supuşi la chinuri de neînchipuit. În anumite
lagăre, ruşii încercaseră într-adevăr să realizeze ţelul propagandei lor şi să-i
convertească pe prizonierii de război la idealurile şi doctrina socialismului. În
unele nu făceau nici cel mai mic efort în acest sens, în vreme ce în altele se
arătaseră cu adevărat sălbatici, adesea însufleţiţi de o dorinţă de răzbunare pe
care nu pot găsi în mine puterea s-o condamn. De exemplu, felul în care ruşii
erau măcelăriţi atunci când SS-ul intra în acţiune sfidează orice raţiune, orice
descriere şi, când pentru naziştii învinşi a sunat ora socotelilor, învingătorii
atât de greu încercaţi şi-au răscumpărat pe pielea lor mulţimea de suferinţe şi
de chinuri. Nu încerc nici să înfrumuseţe anumite tragedii, nici să gasesc
scuze ori explicaţii. Vreau doar să semnalez că nu e greu să aduni dovezi
despre ceea ce a fost numit, printr-un eufemism, „obiceiurile ruseşti", dar cu
acest fel de dovezi s-ar putea demonstra că „obiceiurile ruseşti" au existat,
într-o măsură mai mare sau mai mică, în toate armatele.
Eram uneori martorii unor fapte care ne lăsau muţi de uimire. În timpul
unui atac, de exemplu, câţiva dintre ultimii noştri „soldaţi" de
şaisprezece-şaptesprezece ani fuseseră luaţi de ruşi. în aceeaşi dimineaţă i-au
trimis înapoi, după ce le-au tăiat pantalonii de la uniformă, astfel încât păreau
îmbrăcaţi cu pantaloni scurţi.
Pe spatele unuia dintre ei era prins cu ace acest mesaj edificator:
Armata Roşie nu luptă împotriva copiilor. Vi-i înapoiem pe aceştia pentru
a-i trimite înapoi la mămicile Iar, care-i vor putea înţărca mai bine decât noi.
Şi povestea cu bătrânul subofiţer...
În Compania a 3-a aveau un subofiţer în vârstă. Într-o zi, nenorocitul a
primit o telegramă prin care era informat...
LIPSĂ ÎN ORIGINAL
Furios şi disperat, bătrânul subofiţer a dezertat, dar, spre uimirea
noastră fără margini, s-a întors a doua zi spunându-ne că permisia pe care
şefii lui i-o refuzaseră îi fusese acordată personal de comandantul diviziei
ruseşti din sectorul de front din faţa noastră. La început am crezut că-şi
pierduse minţile, dar ne-a arătat o scrisoare parafată adresată colonelului
nostru şi un set complet de ordine de permisie ruseşti, completate şi semnate
în regulă, pentru cincisprezece zile, fără să punem la socoteală drumul dus şi
întors al trenurilor pe care trebuia să le ia. Von Barring mi-a transmis, mai
apoi, textul scrisorii adresate colonelului von Lindenau, Iată-l:
"Stimate colonele,
Suntem profund surprinşi că treburile merg atât de rău în Armata
Germană încât vă este imposibil să acordaţi o permisie unui biet suborfiţer
care a pierdut totul. Dar Armta Roşie îi dăruieşte prizonierului ei cinsprezece
zile de permisie şi cu aceaeşi ocazie, îl scuteşte de a se întoarce. Ştiu, stimate
colonel von Lindenau, că probabil îl veţi pedepsi pe acel subofiţer pentru a fi
„fraternizai" cu inamicul. Dar aş putea oare să vă sugerez să închideţi măcar o
122
dată ochii la ce s-a întâmplat şi să aveţi grijă ca acest nenorocit să poată pleca
într-adevăr în permisie acasă? Nu este suficient de pedepsit prin pierderea
întregii sale familii, ucisă în timpul acelui bombardament al Berlinului?
Stepan Konstantinovici Radion
General-locotenent
Comandant al Diviziei 61 infanterie
din Armata Roşie"
Această scrisoare şi ordinele de permisie ruseşti au fost înmânate
comandantului nostru de divizie, general-locotenent von Rechtnagel, astfel
încât să hotărască în cazul subofiţerului neamţ care plecase să ceară o
permisie de la ruşi! Timp de câteva zile întreg Regimentul 23 blindate a
aşteptat neliniştit verdictul. În fiecare seară, ruşii ne întrebau prin megafon
dacă subofiţerul obţinuse în sfârşit permisia şi de fiecare dată trebuia să le
răspundem că nu. Se încheiaseră rămăşaguri. Cei mai mulţi dintre noi erau de
părere că omul va fi împuşcat. Erau pur şi simplu obligaţi să-l pedepsească.
Acest deznodământ nu putea fi evitat decât cu condiţia ca întregul regulament
al armatei să fie rescris!
În sfârşit, grija noastră a fost liniştită: bătrânul subofiţer obţinuse
permisia şi arestul de rigoare timp de trei zile pentru că-şi părăsise postul fără
ordin, sancţiune ce avea să intre în vigoare la întoarcerea lui din permisie.
E de la sine înţeles că ruşii aveau şi alte mijloace, mult mai tari, de a face
propagandă. Erau, de exemplu, aşa-numitele „transmisiuni radiofonice", care
începeau prin parodierea vreunui program de radio german, adesea gro-
solanä, dar eficace şi uneori spirituală... Era apoi „concertul ascultătorilor". O
voce experimentată de crainic de radio anunţa suav:
— Şi acum, la cererea multor ascultători, veţi auzi o primă compoziţie
specială pentru instrumente uşoare...
Drept care vreo douăzeci de mortiere de calibru mic şi de mitraliere
făceau bucăţi parapetul tranşeei noastre, împroşcând-ne cu pământ şi cu
pietre.
— Şi acum, dragi ascultători, iată o improvizaţie pentru orgile lui Stalin
Şi atunci începea un tumult de sfârşit de lume, în vreme ce
proiectilele-rachetă ale faimoaselor „orgi" cădeau peste noi ca ploaia, în
tunetul exploziilor asurzitoare.
— Şi ca să terminăm acest festival în apoteoză, vă ofeerim acum un
potpuriu de melodii variate interpretate de întreaga noastră orchestră
simfonică...
Ah, glasul acela ironic, insinuant!
Tot sectorul tremura de spaimă cât ţinea uraganul care se năpustea peste
capetele noastre. Îngrămădiţi pe fundul tranşeelor, îi supravegheam pe cei de
lângă noi, gata să-i doborâm la primul semn de nebunie.
În armata germană existau mai multe unităţi de voluntari ruşi. În afară
de celebra divizie de trădători a generalului Vlasov mai aveam câteva
regimente de cazaci ce se dedau la cele mai înspăimântătoare atrocităţi asupra
ruşilor care, în timpul luptei, cădeau din întâmplare în mâinile lor. Totuşi,
unitatea cea mai îngrozitoare dintre toate era un batalion de femei, arpiile
acelea dezbrăcau prizonierii, îi legau de un pat sau de o masă şi îi excitau până
când ajungeau, vrând-nevrând, în situaţia să le satisfacă poftele sexuale.
Apoi, în timpul dezmăţului, tăiau penisul victimei şi i-l îndesau în gură sau îi
zdrobeau testiculele cu ciocanul. Porta a fost martor la o asemenea scenă şi, în
123
aceeaşi noapte, a doborât şapte dintre bacantele înspăimântătoare cu puşca
lui cu lunetă.
Când ruşii puneau mâna pe vreun cazac sau pe una dintre
Flintenweiber12, le-o întorceau cu vârf şi îndesat.
Cele mai groaznice exemple de sadism se înmulţeau şi câştigau teren din
aproape în aproape, ca o invazie de ciuperci otrăvitoare. Erau, de asemenea,
mulţi ucraineni înrolaţi în batalioanele independente SS şi alţii înrolaţi
individual în unităţile germane, cunoscuţi sub numele de „Hiwis",
prescurtarea de la Hilfswillige: voluntari. Cu cât războiul se apropia de
sfârşitul inevitabil şi, pentru ei, cu atât mai înspăimântător, cu atât flăcăii
aceştia erau mai sălbatici şi mai greu de stăpânit. Din calcul sau din convin-
gere pariaseră pe calul care avea să piardă şi descoperirea târzie a greşelii lor îi
transformase cu încetul în fiare turbate.
Bineînţeles, se întâmpla ca unii dintre aceşti dezertori ruşi, sătui de
disciplina nemţească, să încerce să se întoarcă în armata sovietică. Ce se
întâmpla atunci cu ei n-am reuşit niciodată să aflăm. Fără îndoială că erau
spnâzuraţi pentru înaltă trădare. Apoi ruşii au pus brusc capăt acestui
dute-vino. Ni i-au trimis înapoi pe toţi dezertorii ruşi şi ucraineni, survolând
pur şi simplu poziţiile germane şi aruncându-i pe nepoftiţi din avion, dar fără
paraşută! În buzunarul fiecăruia se găsea un plic galben, conţinând un „aviz
de expediţie" întocmit astfel:
„Circa 174 Poliţie Militară returnează prin prezenţa:
Voluntarul SS Boris Petrovici Turgoiski, născut la Tiflis pe 18 martie
1919, care a dezertat din Batalionul 18 SS la data de 27 decembrie 1943 la
Lebed.
A fost făcut prizonier de Regimentul 12 puşcaşi al Armatei Roşii.
Dezertorul este înapoiat armatei germane prin grija locotenentului
Borovici, pilot al Forţelor Aeriene ale Armatei Roşii.
PROCES-VERBAL DE PRIMIRE
Prezentul proces-verbal constată livrarea în condiţii bunea dezertorului:
Gradul...
Numele...
Unitatea...
Rugăm a tăia, a completa şi a înapoia acest proces-verbal celei mai
apropiate unităţi a Armatei Roşii."
Asemenea atrocităţi aveau asupra moralului nostru efectul unui
anestezic. Eu însumi mă simţeam repede copleşit de resemnarea posacă a
camarazilor mei, de încredinţarea lor că eram cu toţii pierduţi şi că nimic nu
mai avea însemnătate din moment ce toţi oamenii, fără excepţie, nu erau decât
nişte animale pline de cruzime.
Căpitanul von Barring s-a apucat de băut.
12
În traducere literală, „femeie cu puşcă" (germ.)
124
Nu demontaseră decât mitralierele...
L-am căutat pe ultimul dintre ei şi l-am întrebat cum naiba reuşise tancul
acela să intre în grajd! Ne-a arătat, încântat, o hârtie pe care scria în germană:
„Noi, echipajul vehiculului, am vândut această cutie de conserve
fermierului Piotr Alexandrovici în schimbul unei vaci, amândouă jivinele fiind în
perfectă stare de funcţionare. Heil Hitler!
Şi mai du-te la dracu, stimate membru de Partid".
În aproape toate fermele din Ucraina, mari sau mici, ne puteam aştepta să
găsim o maşină sau un vehicul german de orice tip.
RETRAGEREA DE LA KIEV
Pretextul a fost că un Untersturmführer SS fusese omorât la marginea
satului. În chip de avertisment pentru ceilalţi locuitori din regiune,
comandantul SS ordonase spânzurarea tuturor bărbaţilor şi femeilor între
paisprezece şi şaizeci de ani. Au fost cu toţii încărcaţi în camioane care s-au
aşezat, în marşarier, sub un şir de funii. SS-iştii le-au pus frânghiile în jurul
gâtului. Apoi camioanele au pornit din nou...
Un mâriit agresiv s-a înălţat din rândurile noastre atunci când am
descoperit acest spectacol care, de altfel, se încheiase. SS-iştii s-au uitat la noi
nervoşi şi au strâns mai tare armele, în vreme ce ofiţerii noştri ne-au ordonat
să grăbim pasul pentru a evita o încăierare generală.
Adversitatea dintre armată şi SS era pe punctul să se transforme în
conflict deschis. Himmler strivise orice încercare de a crea o rezistenţă
organizată ostilă regimului căruia îi era câine de pază, dar represiunea fusese,
în ciuda tuturor lucrurilor, fără obiect, căci nu-şi descoperise inamicul. De
fapt, el zdrobise nevinovaţi. Adevăratul său duşman — cu toate că, evident, el
nu ştia aceasta — era teroarea pe care credea că o poate folosi după bunul său
plac. Utilizarea fără discernământ, la întâmplare, a sfârşit prin a-l duce la
pierzanie, căci teroarea a ridicat rezistenţa germană până când s-a
transformat în gherilă, ale cărei cronici n-au fost şi nici nu vor fi vreodată
scrise, pentru simplul motiv că nu există nicăieri vreo dare de seamă despre
activitatea ei. Nu era o mişcare organizată, ci un ansamblu de iniţiative
întâmplătoare, la fel de puţin făţişe şi de întâmplătoare, în aparenţă, cum
fusese acţiunea noastră când îl lichidasem pe Meier porcul.
Ruşii ocupaseră jumătate din Kiev atunci când am sosit ca întărire. În
interiorul oraşului ne-am despărţit în mici grupuri de luptă, care au pătruns
separat în Kiev prin diverse puncte. Tancul meu mergea chiar în spatele
vehiculelor lui Porta şi Bătrânului. Am coborât pe Vosduşfotskoie, apoi am
traversat o linie de cale ferată şi am mers în lungul străzii Diakova, unde toate
casele erau ocupate de germani. în sfârşit, am plecat spre Pavolo, la marginea
de nord a oraşului. Manevrând printr-un labirint de străduţe şi de treceri
strimte, am ajuns, în zori, la o veche uzină.
Optsprezece T-34 şi cinci KW2 erau aliniate în curtea întinsă, încadrate
de echipajele lor aliniate în poziţie de drepţi pentru raportul de dimineaţă.
Apariţia bruscă a tancurilor noastre, la mai puţin de douăzeci de metri, i-a
paralizat cu desăvârşire.
L-am dat la o parte de la aparatul de ochire pe subofiţerul nostru lipsit de
experienţă şi tunul, aruncătoarele de flăcări, mitralierele au intrat toate
deodată în acţiune. Porta şi Bătrânul au acţionat din celelalte două tancuri cu
125
aceeaşi promptitudine intrată în reflex. Soldaţii ruşi au căzut ca popicele şi în
câteva minute am incendiat şi distrus cele douăzeci şi patru de tancuri. După
aceea am plecat cu viteză maximă pe străzile laterale şi am întâlnit o companie
de infanterie pe care am pus aruncătoarele de flăcări şi mitralierele, zdrobind
sub şenile pe cei câţiva supravieţuitori.
Şi petrecerea continua. Incendii, distrugeri, masacre. O baterie antitanc
opri blindatul Bătrânului cu un obuz în senile. Am înconjurat un cvartal de
case în viteză maximă pentru a ataca pe la spate bateria antitanc. N-avea rost
să irosesc muniţia. Tunul şi servanţii lui, opt la număr, abia dacă mi-au
încetinit goana. Dar dăduseră foc tancului Bătrânului şi omorâseră doi dintre
oamenii lui. Bătrânul veni în tancul meu şi ceilalţi doi se căţărară pe blindatul
lui Porta.
Toată ziua se scurse astfel. Epuizantă, monotonă, într-o tensiune
permanentă care ne scotea din minţi. Când ne-am întors la baza de operaţii,
compania a 5-a nu mai avea nici un tanc iar colonelul von Lindenau murise.
Ars.
Întregul Kiev era în flăcări.
Nu există vreun alt fel de luptă care să te aducă mai repede la nebunie
decât lupta de stradă. Înaintând sau retrăgându-te din uşă în uşă, nu ştii
niciodată ce se poate întâmpla de la o clipă la alta, nici care fereastra ascunde
un inamic gata să te împroaşte cu gloanţe, să-ţi trântească în cap o grenadă
sau chiar un bolovan. Gloanţele şuieră trase din locuri pe care nu le poţi
descoperi şi eşti obligat să aştepţi, răbdător, ascuns în spatele unui stâlp
subţire.
De mai multe ori a trebuit să părăsim câte o casă pentru că se prăbuşea
sub picioarele noastre, făcându-ne să cădem prin podele şi tavane câte trei
sau patru etaje.Uneori ajungeam să purtăm lupte dure, corp-la-corp, în-
căierări scurte de o sălbăticie fără seamăn, cu baioneta sau lopata de
infanterie. Şi în tot acest timp oraşul ardea exploda, urla din mii de piepturi
răvăşite, la o temperaturi de 40 până la 50 de grade.
Uriaşul pod de pe Nipru sărise în aer. Se mai ridicau deasupra apei doar
câţiva arici gigantici de fier contorsionat. Mândria oraşului, puternicul post de
radio-emisie cu antenele sale de oţel nu mai era decât o grămadă de grinzi şi
cabluri într-o încurcătură de nedescris. În marile abatoare zăceau mii de
schelete stropite cu acid, sute de tone de seminţe de floarea-soarelui, stropite
din belşug cu benzină, ardeau ca nişte ruguri gigantice. Atelierele de montaj
pentru locomotive semănau cu un cimitir de elefanţi.
În timpul retragerii, ura noastră împotriva SS-iştilor a izbucnit şi s-a
exprimat adesea într-o manieră palpabilă, până când nici o unitate SS n-a mai
îndrăznit să se deplaseze, în timpul retragerii, având în spate trupe obişnuite.
S-a întâmplat nu o dată ca ruşii şi nemţii, adăpostiţi de-o parte şi de alta a
aceleiaşi străzi, să înceteze să se măcelărească reciproc când sosea o unitate
SS, astfel încât nemţii să poată să-i extermine în linişte pe cei pe ce purtau
uniformele atât de detestate. Apoi lupta continua între soldaţii „cinstiţi" ai
celor două armate.
Într-o zi puţin înainte să se crape de ziuă, am ajuns într-un sector din
apropiere de Berdicev, unde lupta era gata să izbucnească. Se afla acolo un
regiment de infanterie de rezervă. Neavând nici măcar un tanc, şi noi eram tot
infanterişti.
Ca întotdeauna, locul nostru era în faţă, în no man's land. Am săpat
adăposturi individuale strâmte, peste care tancurile ruseşti urmau să treacă
126
fără prea mare pericol pentru noi. Şmecheria era aceea că, de îndată ce
tancurile ruseşti depăşeau posturile noastre înaintate, noi aveam să le
nimicim primii infanteria cu aruncătoarele de flăcări, cu mitralierele sau cu
armele pentru lupta corp-la-corp: baionete şi lopeţi de infanterie.
În spatele nostru, grenadierii erau ţinta unui bombardament violent.
Ceasurile treceau şi duelul de artilerie creştea mereu în intensitate. Apoi, la
ora trei a survenit a scurtă acalmie, tirul s-a mutat mai în spate şi barajul de
artilerie a dat înapoi până dincolo de poziţiile noastre, reîncepând cu o furie de
două ori mai mare.
Spectacolul din faţa ochilor noştri aproape că ne-a făcut să cădem laţi.
Prin ceaţa care plutea la nivelul solului se năpusteau haite de T34 şi în urma
lor înaintau grupuri compacte de infanterişti cu baioneta la armă.
Brusc, în groapa mea se făcu noapte şi căzu o mică avalanşă de pământ.
O sudoare îngheţată începu să-mi şiroiască pe frunte. Îmi tremurau
genunchii. Apoi alt tanc trecu pe deasupra capului meu, şi apoi încă unul.
Mitralierele începură să împroaşte cu gloanţe, însoţite de bubuitul tunurilor.
Asta însemna că pornise duelul dintre tancurile ruseşti şi grenadierii şi
tunurile noastre antitanc.
Încă mai ezitam să-mi scot capul din adăpost de teamă să nu fiu
decapitat de vreun T34 întârziat, dar atunci când am auzit răpăitul unei
mitraliere în apropierea mea m-am ridicat încet.
La mai puţin de cincizeci de metri distanţă fusese pusă în poziţie de
tragere o mitralieră grea, care era înconjurată de vreo duzină de pifani ruşi.
Ara îndreptat aruncătorul de flăcări spre ei şi am apăsat pe trăgaci. Un muget
înăbuşit a însoţit şuvoiul de flăcări roşii. Dor dintre infanterişti s-au ridicat pe
jumătate dar au căzut imediat la loc arzând ca torţele. Altă mitralieră deschise
focul în direcţia mea şi m-am băgat repede în adăpost, oprind în acelaşi timp
aruncătorul.
De data aceasta am acţionat cu mai multă grijă, sprijinind ţeava
aruncătorului pe marginea gropii şi ochind prin periscop. Am apăsat pe
trăgaci. Mitraliera tăcu.
Apoi veni al doilea val de tancuri şi acum nu mai era de glumit, fiindcă
ştiau că ne aflam acolo, în gropile noastre. Metoda de luptă „corp-la-corp" între
pifanul din carne şi oase şi un tanc de 62 de tone este următoarea: in-
fanteristul care nu se teme de nimic, aşa cum spune regulamentul, sare afară
din groapa lui, atacă tancul din faţă, se aruncă pe el agăţându-se cu o precizie
perfect regulamentară de cârligul de remorcare, fără să lase nici o clipă mina
magnetică pe care o ţine în mâna cealaltă.
Într-o clipă am fost lac de sudoare din cap până-n picioare din cauza
efortului violent pe care l-am făcut pentru a mă căţăra pe monstrul uriaş ce se
năpustea înainte cu viteză maxâmă. Slavă Domnului, echipajul unui T-34 nu
poate vedea nimic pe o rază de zece metri în jurul tancului. De mai multe ori
era gata să fiu aruncat la pământ. Mânile îmi sângerau, unghiile, mi se
rupseseră. Dar războinicul neîmblânzit a rezistat vitejeşte şi a lipit mina
În locul indicat, pe coroana de oţel din spatele turelei. Apoi a tras de
cablul detonatorului, a sărit jos şi s-a aruncat într-un crater unde se mai aflau
doisprezece infanterişti şi o mitralieră. Cinci, secunde mai târziu se auzi o
explozie înăbuşită şi tancul se opri cu botul într-o groapă de obuz.
Când veni următorul tanc, soldatul neînfricat luă una din minele
grenadierilor şi sări cu uşurinţă pe blindat, smulgându-şi şi, rupându-şi alte
unghii. Treba aceasta devenise o rutină, ca orice altceva. Până la ce punct
127
această obişnuinţă putea fi eficace mi-am dat seama când am văzut o bucată
de turelă care, după ce străbătu prin aer o traiectorie elegantă, s-a înfipt în
pământ la treizeci de centimetri de mine. Cred că nu cântărea mai puţin de o
jumătate de tonă.
Artileria noastră antitanc respinsese blindatele inamicului, hărţuite cu
mine şi bombe magnetice. Apoi tunurile ruseşti intrară din nou în joc şi toţi
grenadierii noştri, toţi recruţii cei noi din Regimentul 27 îşi luară picioarele la
spinare şi dispărură în spate. Chiar şi noi, veteranii, molipsiţi de pofta lor de-a
o rupe la fugă, le-am urmat exemplul. Infanteria sovietică se năpusti pe
urmele noastre strigând: „Trăiască Stalin! Trăiască Stalin!"
Un bătrân maior încercă să ne oprească, să ne oblige să dăm piept cu
infanteriştii ruşi, dar pistolul automat i-a fost smuls din mâini şi a murit
strivit de bocancii soldaţilor înnebuniţi. Nu ştiu ce ne-a făcut să ne întoarcem.
Dar ne-am oprit, i-am înfruntat pe ruşi şi ne-am luptat cu ei corp-la-corp. Am
apucat cu amândouă mâinile puşca unui moagol şi am încercat să i-o smulg.
El s-a ţinut bine dar eu am insistat, mârâind amândoi ca două fiare sălbatice,
fiindcă ştiam că unul dintre noi trebuie să moară. Însufleţit de o demenţă
ucigaşă, i-am luat în cele din urmă puşca şi, iute ca fulgerul, am înfipt
baioneta în spatele soldatului care îşi pierduse echilibrul. S-a prăbuşit urlând,
smulgându-mi puşca în cădere. A trebuit să apăs cu piciorul pe spatele lui să
scot baioneta. Apoi m-am năpustit, urlând ca un nebun şi ţinând baioneta în
faţă ca pe o lance. Am străpuns un rus cu asemenea forţă încât lama i-a ieşit
prin spate. A strigat cu gura căscată larg. Nu se auzeau decât mârâieli şi urlete
ca de fiare sălbatice, ieşite dintre buzele crispate pe feţe schimonosite.
Deodată îmi îngheţă sângele în vine. M-am uitat cu gura căscată la cer,
din înaltul căruia cobora urlând spre noi un roi de rachete strălucitoare, cu
cozi lungi de flăcări, şuierând şi vuind mai tare decât toţi dracii din iad,
într-un tumult infernal care-mi zdrobea treptat nervii. Lipiţi de pământ, urlam
şi plângeam îngroziţi. Erau „orgile lui Stalin", cel mai înspăimântător
instrument de distrugere şi demoralizare al tuturor timpurilor.
După 36 de ore de lupte îndârjite ofensiva rusească a slăbit şi a dat
înapoi. La sfârşitul bătăliei atât ruşii cât şi noi ajunsesem iarăşi pe poziţiile de
la început.
A urmat un duel îngrozitor de artilerie, un uragan de şase zile şi şase
nopţi care le-a zdruncinat multora nervii. O pădurice a fost rasă în două ore,
în aşa fel încât la sfârşitul bombardamentului nimic nu mai amintea că acolo
fuseseră vreodată copaci. Zăceam apatici în vizuinile noastre, cu privirea
tulbure şi ochii injectaţi de sânge. Nici vorbă să discutăm. Chiar ţipând în
urechea celui de lângă tine, era cu neputinţă să te faci auzit.
O dată mai mult, Porta şi Bătrânul m-au ajutat să nu-mi pierd minţile.
Îmi ajungea să-i văd, nepăsători în mijlocul infernului asurzitor, pentru a-mi
regăsi imediat liniştea. Bătrânul trăgea din pufăitoarea lui şi Porta cânta la
flaut, cu pisoiul Stalin cuibărit pe genunchi. Nimeni nici chiar Porta nu putea
auzi măcar o notă din ce cânta dar el îi dădea înainte, gânditor şi concentrat,
fără să acorde cea mai mică atenţie vacarmului. Poate ajunsese atât de
nepăsător încât putea într-adevăr să asculte ce cânta?
În după-amiaza celei de-a patra zile von Barring apăru la intrarea
adăpostului nostru. Arăta mai bolnav ca niciodată. Bătrânul îmi spusese că
suferea de o dezinterie gravă şi că trebuia să-şi petreacă cea mai mare parte a
timpului cu pantalonii în vine. Avea probleme şi cu rinichii. După toate
aparenţele, n-avea s-o mai ducă mult.
128
Hârtia pe care ne-o dădu spunea următoarele: „Trebuie să le dăm
oamenilor de mâncare. Am trimis patru echipe, dar nu s-a mai întors nici una.
Sunteţi ultima mea speranţă".
Ne-am uitat unul la altul şi l-am privit pe von Barring, prăbuşit pe o ladă,
cu capul în mâini. Bătrânul ridică din umeri şi făcu un semn de încuviinţare.
Von Barring îi dădu şi un raport prin care semnala statului-major că toate
liniile noastre telefonice fuseseră distruse.
Cu marmitele în spate, am plecat printr-un peisaj lunar, presărat cu
cratere neregulate. Din cerul întunecat cădea fără încetare o ploaie de fier şi de
foc. Norii joşi şi grei erau ameninţători. Bătrânul scutură din cap părând
neliniştit. Porta aprobă cu faţa lipsită de expresie şi ne-am urmat drumul.
Ne-au trebuit şase ore şi jumătate să străbatem sectorul bombardat care
se întindea pe o adâncime de patru kilometri şi şapte ore să ne întoarcem cu
marmitele pline cu bob şi carne fiartă.
Înainte de a porni înapoi m-am îndopat câţ am putut, înfulecând până
când chiar şi popotarii au ezitat să ne mai dea de mâncare. Zicând că trebuie
să ne îngrijim şi de cină, Porta a vârât în fiecare buzunar al mantăii câte o
bucată de carne de porc fiartă. Când le-am pus din nou în spate, marmitele
pline atârnau ca pietrele de moară. Porta îl puse pe Stalin la locul lui, în
buzunarul special cusut în acest scop la mantaua sa. Împăcat ca întotdeauna
cu soarta, cotoiul roşcat privea în jur, capul lui acoperit cu un chipiu iţindu-se
peste marginea buzunarului.
*
Am luptat şi sub pământ. Ruşii începuseră să ne mineze poziţiile. Lipind
urechea de pământ puteam auzi târnăcoapele: poc... poc... poc... Misiunea
noastră era, bineînţeles, să săpăm alte tuneluri, să-i măcelărim pe geniştii lor
şi să minăm poziţiile ruseşti.
Lungiţi într-o galerie, ascultam bătaia obsedantă a târnăcoapelor. Poc...
Poc... poc...
Deodată, tăcere. Îşi terminaseră treaba? Oare vom auzi, peste câteva
minute, un uruit înăbuşit şi vom fi îngropaţi de vii?
Am aşteptat şi un sfert de ceas e afurisit de lung atunci când pândeşti, cu
urechile ciulite, într-o tăcere de moarte, un anumit zgomot, un zgomot care nu
se mai aude odată.
Am aşteptat o oră.
Apoi poc-pocurile au început iarăşi, aducându-ne din nou la viaţă. În
spatele meu l-am auzit pe Bătrânul răsuflând uşurat.
Ne-am pregătit de acţiune.
Bătrinul le şopti celor tineri şi lipsiţi de experienţă:
— Nu încercaţi niciodată să înfigeţi baioneta între coaste, nu-i o lovitură
prea sigură. Loviţi la gât sau în pântece, pieziş în vintre, pe cât posibil de sus
în jos şi tăiaţi de jos în sus când scoateţi lama.
Înaintam cu grijă prin galeriile atât de strâmte încât uneori trebuia să ne
târâm pe burtă. La cotitura unui tunel am căzut practic peste patru ruşi care
săpau de zor cu târnăcoapele, la trei metri de noi. Ne-am apropiat de ei fără,
zgomot şi baionetele au intrat în acţiune. Peste tot în jurul nostru, în
tunelurile de legătură ai noştri îi aşteptau pe geniştii ruşi care se pare că
mirosiseră ceva. Eu, Bătrânul, Porta şi şase tineri recruţi am surprins o
echipă de opt genişti ce lucrau cu îndârjire în fundul unei galerii. În vreme ce
129
noi ne-am ascuns, Porta strigă într-o rusă perfectă:
— Puteţi să vă opriţi, camarazi. A sosit schimbul.
Ruşii se întoarseră, dar nu ne puteau vedea în meandrele tunelului. Unul
dintre ei întrebă:
— Trebuie să ieşim cu toţii?
— Da, da. Grăbiţi-vă. Ceilalţi sunt aici, vă aşteaptă.
Baionetele noastre străluciră în lumina slabă a lămpilor electrice. Un rus
reuşi să înfigă târnăcopul în burta unuia dintre băieţii noştri, care începu să
urle aşa de tare încât a trebuit să-i tăiem gâtul.
Au încercat să ne îngroape aruncând în noi cu încărcături de exploziv.
*
Într-o zi l-am înmormântat pe Pluto, vlăjganul cel cumsecade. N-am
reuşit să-i găsim capul, dar era chiar el, fără doar şi poate.
*
O dată mai mult a căzut în sarcina Regimentului 27 să rămână în
ariergardă într-un sector evacuat pe lăţimea de 120 de kilometri, pentru a
masca o retragere masivă. Timp de cel puţin 24 de ore sobele trebuiau să ardă,
coşurile să fumege, mitralierele să tragă din când în când câte-o rafală.
Aveam de asemenea ordin să pregătim capcane. Cei 200 de oameni din
compania noastră aveau de apărat un sector de 20 de kilometri. Primisem
ordinul categoric să nu părăsim poziţiile sub nici un motiv, ci doar dacă ruşii
aveau să ne cotropească într-adevăr tranşeele.
În plutonul nostru eram 30, faţă în faţă cu 4500 de puşcaşi siberieni,
trupele din Armata Roşie de care ne temeam mai mult decât de oricare altele.
Slavă Domnului, timpul se scurgea mai uşor cu pregătirile. Legam la
fiecare intrare de adăpost mine care aveau să explodeze atunci când cineva ar
fi împins uşa. Aşezam butuci inofensivi în aşa fel încât, dacă cineva ar fi vrut
să-i ridice să-i arunce în sobă, exploda o cutie cu cartuşe. La intrarea altor
adăposturi am pus, sub o scândură tăiată, un dispozitiv care urma să arunce
în aer 50 de mine antitanc îngropate în cerc la o sută de metri de acolo. De ce
pregăteam aceste capcane în loc să lăsăm totul baltă? Am mai spus-o, timpul
trecea mai uşor. Să nu le fi aşezat ar fi fost la fel de inutil...
După-amiaza se scurse repede. Ruşii nu păreau să-şi fi dat seama că în
faţa lor nu mai era nimeni, exceptând o mână de zdrenţăroşi vai de capul lor.
Noaptea a fost foarte greu de suportat. Nu îndrăzneam să dormim. De cel mai
apropiat camarad ne despărţeau 50 până la 100 de metri şi nimic nu ne apăra
de atacurile patrulelor, ale faimoaselor patrule siberiene. Cu capul plin de
gânduri negre, am stat toată noaptea lângă un morman de grenade şi două
mitraliere încărcate, scrutând cu disperare în beznă.
În zori, ruşii au început să bănuiască ceva. Am tras câteva rafale, dar au
căpătat din ce în ce mai multă îndrăzneală, mergând până acolo încât se uitau
la noi de-a dreptul, peste parapetul tranşeei lor. M-am dus la Bătrânul şi i-am
spus:
— Nu crezi c-ar fi bine s-o ştergem înainte să fie prea târziu? Douăzeci de
ore sau 24 de ore, ce mai contează diferenţa?
Bătrânul dădu din cap.
— Sven, un ordin e un ordin. Şi mai presus de toate, ceilalţi se bizuie pe
130
noi să le dăm un răgaz de o zi. Şi aşa o să le iasă sufletul. Măcar să le dăm o
şansă să scape.
Porta era şi el de părerea mea, dar Bătrânul nici n-a vrut s-audă,
spunând că putem să ne luăm picioarele la spinare dacă doream, dar că el va
rămâne pe loc. Singur, dacă va trebui.
— Bine, prost bătrân! ţipă. Porta, furios. Ştii foarte bine că nu te lăsăm
baltă. Dar să nu spui că nu te-am prevenit!
Înjurând cât ne ţinea gura, ne-am întors la posturile noastre. Căţăraţi pe
parapet, câţiva ruşi ne făceau semn. Rafalele i-au trimis înapoi în tranşee, dar
o clipă mai târziu erau din nou afară.
Deodată, spre groaza mea nespusă, am văzut ivindu-se deasupra
parapetului de la adăpostul meu o faţă bărboasă, la nici zece metri de mine. În
mod reflex, am aruncat o grenadă şi omul a fost ucis pe loc. Apoi sectorul s-a
însufleţit. Ruşii soseau grupuri-grupuri să vadă ce se întâmplă şi Bătrânul
recunoscu în sfârşit că era timpul să părăsim poziţiile.
Goneam pe schiuri prin stepa acoperită de zăpadă. Din când în când, în
spatele nostru se auzeau explozii. Erau glumele noastre capcană. Dar în afară
de aceste zgomote totul era tăcut şi trist. Pe şosea, la doi kilometri distanţă,
treceau uneori tancuri ruseşti. După cinci zile de căutări am găsit în sfârşit
rămăşiţele regimentului 27, care fusese retras din luptă pentru refacere.
Am fost numit Fahnenjunker şi nu mi-a plăcut nici cât negru sub unghie.
Până atunci fusesem bine adăpostit în coloană. Acum trebuia să mă aşez în
fruntea celorlalţi şi să primesc raportul Kommandofeldwebel-ului care, până
de curând, fusese superiorul meu.. Aveam impresia că mă dau din plin în
spectacol în faţa întregii lumi. Camarazii se prăpădeau de râs.
O clipă mai târziu, spuse cu acelaşi glas şuierător:
— Când o să faceţi revoluţie împotriva naziştilor şi a generalilor, să nu
uitaţi să-i trageţi lui Adolf două svasturi bune în bot, din partea mea...
— Îi promitem, Porta, răspunse Bătrânul. O să-i tăbăcim atât de bine mutra
în numele tău încât ai fi obosit al naibii dac-ar fi trebuit s-o faci chiar tu!
— Bine!
Se lăsă tăcerea. Pufăitoarea Bâtrânului sfârâia furioasă.
— Ei, Bătrâne, ai instrumentul la tine?
Bătrânul scoase din buzunar muzicuţa.
— Cântă-mi bucata cu fata blondă care-şi peria părul, aşezată pe-o
stâncă...
Bătrânul se supuse şi eu am început să cânt cuvintele în surdină, în vreme
ce Porta privea fix tavanul:
Ich weiss nicht, was soll es bedeuten,
Dass ich so traurig bin.
Ein Märchen aus alter Zeiten,
Das Kommt mir nicht aus dem Sinn.
Plângeam. Porta şopti:
— Şi acum, Joseph Porta, Stabsgefreiter prin graţia lui Dumnezeu, se va
întoarce, la Cel-de-Sus! Nu-i uşor. Promiteţi-mi să aveţi grijă de Stalin. Aş vrea
să-l văd înainte să ridic ancora.
131
Bătrânul apropie pisoiul de ochii lui Porta.
— Să nu uitaţi de svasturile mele pentru Adolf şi Himmler! La revedere...
Un lichid negru-gălbui i se scurse încet din colţul buzelor întredeschise şi
mâinile sale le strânseră mai tare pe ale noastre. Apoi strânsoarea lor slăbi.
Joseph Porta murise.
PE PATUL DE SÂRMĂ GHIMPATĂ
Cu toate că nu mi-am dat seama în acel moment, a doua şedere în spital
a marcat o cotitură în viaţa mea. Rămăsesem ca mort, încurcat în sârma
ghimpată, dar mă salvaseră totuşi şi mă expediaseră la „atelierul de reparaţii".
După ce m-am vindecat m-au trimis la şcoala de tanchişti Wünschdorf, la
Berlin, pentru o instruire rapidă de ofiţer, înainte de a mă întoarce la regiment.
Acolo, la Berlin, printr-un ciudat joc al hazardului am ajuns curierul
conspiraţiei urzite împotriva lui Hitler. Dar aceasta este altă poveste...
Într-o dimineaţă, pe vremea când încă mai eram în spitalul din
Franzenbad, un individ mic şi îndesat, de vreo douăzeci şi cinci de ani, se opri
în dreptul patului meu şi spuse cu cel mai răsunător accent vienez pe care
mi-a fost dat să-l aud vreodată:
— Salut, bătrâne! Mă cheamă Ernst Stolpe, sunt din al 7-lea vânători. Am
păianjeni la mansarda şi V-2 în stratosferă şi chiar şi-un certificat ca s-o
dovedesc. Gineşte aici!
Mi-a întins un certificat care era de fapt visul oricărui soldat cu mintea
întreagă:
„Obergefreiter-ul Ernst Stolpe, din Batalionul 7 vânători de munte poate
fi considerat grav-rănit, datorită celor trei leziuni importante de la cap. Nu
trebuie să fie în nici un caz obligat să îndeplinească munei dificile sau
constrâns să poarte echipament greu, în special casca de oţel. În caz de atac
trebuie trimis imediat la cel mai apropiat spital militar.
Standort Lazarett 40 Paris
Dr. Waxmund, Oberstabsarzt."
— E-n regulă, nu-i aşa? Auzi, tu nu eşti diliu? Dacă eşti trebuie să-mi
spui, fiindcă nu-i bine să ne facem concurenţă. Eu duc scrisori şi mesaje
pentru o mulţime de ţicniţi de la statul-major şi de la garnizoană, da ăştia-s
liberi. Când am nevoie de-o vacanţă trântesc un pumn în botul unui ofiţeraş, îi
adresez cel mai dulce zâmbet şi-i arăt certificatul. Atunci mă trimit la spital.
Când o să te pui pe picioare te duc să vezi Franzenbad, Eger şi Praga. Nu vrei
să ştii cum am eşuat în fabrica asta de dilii?
— Desigur!
Nu mai zâmbisem de câteva săptămâni. Îi trimisesem Barbarei o
telegramă şi ea se transferase la Franzenbad pentru a fi cu mine, dar moralul
nu mi se îmbunătăţise. Eram atât de doborât, de desperat! Barbara îşi făcea o
mulţime de griji din cauza mea.
— Atunci cască-ţi urechile, piţigoiule şi ţine-le aşa, urmă el. Prima dată
când mi-au crăpat tărtăcuţa a fost în Franţa, într-un vagon de tren. Un
trunchi de copac care m-a pocnit în ceafă ca un glonţ. Fractură craniană.
Spital. Convalescenţa. Ieşire. După două săptămâni, i-am arătat unui tip cum
se conduce o motocicletă. Mi-am luat mâinile de pe ghidon şi, ghinionul
132
dracului, o puşlama pusese un gard exact acolo unde voiam eu să merg! Am
ţâşnit ca o rachetă spre cer şi m-am trezit într-o adăpătoare. Adăpătoarea
rezistă loviturii, căpăţâna mea nu! Fractură craniană, plus o claviculă bucăţi.
Spital. Convalescenţă. Ieşire. Fără certificat de vindecare. După şase
săptămâni am luat-o de la capăt. De data asta într-un stâlp. De-acu', mi-am
zis, trebuie să iau taurul de coarne. Ei bine, bătrâne, e tare greu să-nţelegi ce
dificil e să te recunoască lumea de diliu. Să-ţi certifice, negru pe alb, că ai o
gaură-n creier. Asta fără-ndoială, pentru că cei mai mulţi soldaţi germani au
mai multe găuri în creier!
Tăticu, mi-am zis, trebuie să dai din coate. Până când muşcă momeala.
Am început prin a-i sparge nasul doctorului de serviciu. Era mândru de râtul
lui, tipul a plâns după el: „V-a plăcut?" i-am zis. "Mă numesc Ernst Stolpe".
Zero. Într-o după-amiază mă duc s-o caut pe maica stareţă, o fecioară fleşcăită
de vrei cincizeci de primăveri, şi-i spun: „Dă-ţi jos izmenele, Cleopatra, am
ceva să-ţi zic". Nici asta n-a mers. Presupun că a crezut că vorbesc serios. Şi-a
luat dorinţele drept realitate!
Bine — mi-am zis, un vajnic soldat german nu se dă bătut niciodată. Am
nevoie de un ciocan. Am făcut rost de-un ciocan şi-am aşteptat momentul
potrivit. Apoi, într-o zi, am intrat în camera unui maior. Îl salut politicos şi-i
admir frumosul bârlog, particular. Apoi cad în extaz în faţa unui ceas. O
drăguţă de maşinărie din aur, o adevărată bijuterie. Îl întreb dacă-i solid.
Nu-mi răspunde. Îi curg balele după galoanele de general. Îi fac cu ochiul, scot
ciocanul şi zdrang, peste ceas. Vedeţi că nu era prea solid, îi zic. Şi şterg
ciocanul în vreme ce el rămâne agăţat de cordonul soneriei. Era marfă
proastă, îi zic şi-i dau doi pfenigi să-şi ia un bilet de loterie.
A asmuţit jumătate din spital, dar m-am topit şi-am coborât la bucătărie,
unde le-am rânjit tuturor. Vă e prea cald aici, doamnelor, le zic fetelor. O să
deschid o fereastră. Scot iar ciocanul şi sparg opt geamuri. Acum e mai bine, le
spun. Vine puţin aer proaspăt. După aia îmi trântesc ciorapii, trei batiste şi un
ştergar în ciorbă şi le zic: „Vreţi să le spălaţi şi pe astea dacă tot v-aţi apucat de
rufe!" Şi-atunci mi-au dat, în sfârşit, permisul să mă distrez...
N-am putut niciodată să-mi dau seama în ce măsură Stolpe era ţicnit, dar
părerile sale despre util şi plăcut nu erau deloc greşite şi Barbara era nespus
de fericită că Ernst mă luase sub aripa lui ocrotitoare şi că mă înveselea cu
propunerile lui caraghioase, care se terminau de obicei în mod ciudat, prin
şterpelirea unei sticle de spirt medicinal de la infirmerie.
Când am putut să mă dau jos din pat mi-au dat un scaun pe rotile, căci
încă mai eram aproape paralizat şi lui Stolpe îi făcea mare plăcere să mă
plimbe peste tot prin împrejurimi. Era un lucru foarte practic, mai ales atunci
când mergeam la teatru şi eram nevoiţi să stăm la coadă, Stolpe mă împingea
de-a dreptul în sală, apoi se aşeza liniştit lângă mine, scaunul era exact cât
trebuie de lat pentru două persoane.
Petreceam ore vesele lăsându-ne plimbaţi de vreun nătărău oarecare pe
străzile elegante din Eger sau Praga, aşezaţi amândoi alături şi primind cu
surâsul pe buze privirile compătimitoare ale femeilor frumoase. Astfel, într-o
seară am fost invitaţi la o petrecere foarte şic, la care participau câţiva bătrâni
ofiţeri de garnizoană nemţi şi slovaci. Alături de frumoasele doamne din lumea
bună a Pragăi, au fost mişcaţi aproape până la lacrimi de priveliştea
vânătorului în uniformă cenuşiu-verzuie, cu floarea de colţ la chipiu şi
tanchistului în uniformă neagră, cu beretă aşezată cochet pe o sprânceană,
instalaţi frăţeşte în acelaşi scaun pe rotile. Erau gata să facă orice pentru noi
133
şi ne-au umplut foarte repede buzunarele cu tot felul de bunătăţi pe care apoi
le-am împărţit cu băieţii de la spitaj. Ba chiar ne-au fotografiat pentru a păstra
o amintire despre „vânătorul şi tanchistul aflaţi împreună pe acelaşi scaun pe
rotile".
Din nefericire, două dintre miloasele doamne ne-au surprins într-o zi,
când participam la o cursă de scaune pe rotile şi Stolpe nu stătea lângă mine,
ci împingea scaunul pe o stradă pustie, alergând cât de repede putea. După
această întâlnire neplăcută, n-am mai fost invitaţi la nici o recepţie.
Când aveam nevoie de bani şi de distracţie, Stolpe telefona prietenei sale,
soţia unui Standartenführer SS din Nürnberg.
Prima dată când a telefonat, de faţă cu mine, a atras atenţia întregului
birou al poştei zbierând în telefon:
— Alo, puicuţa mea de lux? Ce mai face ticălosul ălălalt? E acasă? Nu?
Blocat în Rusia, ai? Mare pagubă. Ascultă, mămico, am învăţat o poziţie nouă
aşa că, dacă te interesează, ai face bine să te grăbeşti dacă nu vrei s-o încerc
cu altă găinuşă. Da nu te-aprinde aşa iute. E o poziţie foarte obositoare şi dacă
n-aduci ceva întăritor nu merită să te deranjezi. Şi mai ales ţine pentru tine
porcăria aia de Porto, ţi-am zis mereu că tipul tău s-a lăsat fraierit. Nu vreau
să mai văd Porto până când nu-l lichidezi pe ăsta... Bun, ar mai fi câte ceva de
spus, dar nu pot rămâne aici să flecăresc toată ziua. Te-aştept la trenul de
două treişdoi. Treişdoi, ca poziţiile.
Spunând acestea, lăsă receptorul să spânzure de fir, astfel încât din el se
auzea în continuare râsete şi proteste în vreme ce noi ne îndreptam spre ieşire.
Toată lumea râdea pe sub mustăţi în biroul poştei. Stolpe se aşeză la coadă la
unul din ghişee şi cumpără un timbru, pe care, ieşind, îl lipi pe fruntea unui
poliţai ce scutură din cap şi surâse cu un aer îngăduitor.
Spre marea mea surprindere, soţia Standartenführer-ului sosi
într-adevăr cu trenul de 14, 32 cărând o mulţime de cumpărături de pe piaţa
neagră. Ernst petrecu câteva ore cu ea într-o cameră de hotel, apoi o trimise
înapoi la Nürnberg spunând că nu putea să întârzie mai mult timp. Când
femeia plecă, întregul salon a făcut-o lată cu vinul şi tăria pe care ea le
adusese.
Într-o bună zi Stolpe dispăru. Îl expediaseră într-un stabiliment
psihiatric special. O săptămână mai târziu am primit această carte poştală:
„Fabrica de dilii
Nürnberg, 18 aprilie 1944
Dragul meu Sven,
În ce rahat am intrat. Fumatul interzis. Ieşirea interzisă. Mă duc la closet
în cea mai mare taină, fiindcă mi-e teamă să n-aud, dintr-o clipită-n alta, ca şi
asta-i interzis. Până la masa de-aseară mă îndopam sub pat, dar o infirmieră
mi-a spus că nu-i interzis să mănânci. Toate uşile-s încuiate, în afară de aia de
la closet, care-i larg deschisă. La toate ferestrele sunt gratii de fier, dar nu ştiu
dacă-s acolo ca să ne-mpiedice să fugim sau să ne ferească de atacuri din
afară.
Un salut frăţesc,
Ernst diliu.
134
— Iubito!
— Iubitule! Sven, cât sunt de fericită că te-am regăsit. Mi-ai lipsit atât de
mult...
— Şi tu mi-ai lipsit, Barbara.Dă-mi valiza.Am o maşină acolo.Ţi-e foame?
— Dacă mi-e foame? O să vezi...
După ce am mâncat am condus-o la hotel unde a făcut o baie şi s-a odihnit
o jumătate de oră. Lucru ciudat, n-am profitat deloc de faptul că eram singuri ca
să ne aruncam unul în braţele celuilalt. Ne simţeam atât de bine aşa, siguri de
dragostea noastră şi aveam atâtea să ne spunem. Restul putea să aştepte. Am
luat masa la Postdam înainte de a merge să ne plimbăm, ţinându-ne de mână,
pe pajiştile parcului Sans-Souci.
Un alt raid masiv se învârtea şi uruia deasupra Berlinului. Barbara s-a
strâns speriată lângâ mine în vreme ce ne uitam la flăcările şi fumul care se
înălţau de la Neuköln. Val după val, bombardierele survolau oraşul şi se uşurau
de încărcătura lor.
Deodată, un lung suspin ascuţit...Cu o mişcare fulgerătoare, am aruncat-o
pe Barbara cu faţa la pământ şi m-am trântit alături de ea. Altă bombă cădea
urlând. Cuprinsă de panică, Barbara se ridică dintr-o săritură şi fugi pe stradă
ţipând. M-am ridicat în picioare şi m-am năpustit pe urmele ei.
— Barbara! La pământ, Barbara! Barbara...
Alte şuierături m-au făcut să mă arunc într-un şanţ. Am încasat o ploaie de
bulgări de pământ şi m-am ridicat cu greu, după câteva secunde. Barbara,
dispăruse.
Am găsit-o la două sute de metri depărtare, zăcând într-o baltă de sânge.
Nu mai vedeam nimic, nu mai simţeam nimic. N-am auzit sirenele urlând
încetarea alarmei. O maşină se opri. Un bărbat în uniformă mă luă de acolo. Au
acoperit trupul Barbarei cu o pătură...
M-au dezbrăcat. Un medic vorbi de „şoc". O mână îmi luă pulsul, o mână
care-mi ţinea încheietura cu aceeaşi blândeţe, cu aceeaşi îndemânare ca
Barbara... Barbara, pe care mi-o omorâseră.
COMANDANT DE COMPANIE
M-am întors la regiment cu gradul de Oberleutnant şi funcţia de
comandant de companie. Von Barring fusese înaintat Oberstleutnant şi luase
comanda batalionului. Din vechea gardă nu mai rămăsesem decât von
Barring, Hinka, Bătrânul şi eu. Bătrânui era acum Oberfeldwebel.
Într-o dimineaţă cenuşie şi rece, o dimineaţă tristă şi ploioasă, Bătrânul
şi cu mine ne întorceam din linia întâi. Ne apropiasem de sat mergând pe una
din liniile de cale ferată. Aproape ajunsesem la gara de triaj, unde se afla un
uriaş depozit de muniţii, când am auzit în aer şuieratul binecunoscut.
Bătrânui îmi dădu un brânci care mă expedie în tranşee cu capul înainte şi
dintr-un salt fu alături de mine.
Timp de o jumătate de ceas s-a desfăşurat unul dintre acele prăpăduri cu
care eram obişnuiţi. Exploziile se înlănţuiau într-un ritm infernal, într-un
uruit gigantic de tunete şi în concertul de neînchipuit de urlete, şuierături şi
bubuituri titanice. Flăcări uriaşe de o albeaţă orbitoare plesneau în aer ca
şfichiul unui bici. Lăzile cu obuze, aruncate în aer, explodau risipindu-şi
încărcătura în toate direcţiile. Două vagoane de tren au fost aruncate în aer şi
au căzut la o distanţă de 150 de metri, pe arătură. Şasiul unui vagon greu de
135
marfă a străpuns acoperişul unui depou şi a căzut nu departe de noi. Două
coşuri înalte de uzină se prăbuşiră. Unul din ele păru că se rupe deodată din
mai multe locuri. Celălalt se aplecă încet şi dispăru într-un nor uriaş de fum.
Din toate casele presărate pe o mare rază în jurul gării, n-a mai rămas piatră
pe piatră.
Tăcerea care urmă acestui apocalips avea ceva macabru şi ireal. Am
pufnit, m-am scuturat, am ieşit din şanţ şi am privit în jur.
— Mergem, Bătrâne? Am mai scăpat o dată, nu-i aşa?
Nici un răspuns.
Ambele picioare zdrobite, şoldul stâng făcut, terci, umărul la fel.
M-am aşezat pe jos, i-am pus capul pe genunchii mei şi i-am şters fruntea
cu eşarfa. Apoi am şoptit:
— Bătrâne! Bătrâne! Crezi că rezişti până la postul de prim-ajutor dacă te
duc în spate?
Deschise ochii.
— Bătrânul e terminat, Sven. Să stăm aici şi dă-mi mâna. N-o să dureze
mult. Aprinde-mi o ţigară, dacă ai vreuna...
Am aprins o ţigară şi i-am strecurat-o între buze. Fiecare cuvânt rostit îl
făcea să sufere.
— Când se va sfârşi să scrii soţiei şi copiilor, auzi, Sven? Ştii placa: un
glonţ în tâmplă şi nu s-a chinuit... Nu-i prea rău, de altfel... Doar că mă doare
spatele când vorbesc... Să păstrezi pipa şi cuţitul... Restul să trimiţi acasă la
mine cu cele două scrisori care sunt în portofel...
Rămăsese tăcut un timp cu ochii închişi şi trupul cuprins de convulsii
îndelungi. I-am dus bidonul la buze.
— O gură de şnaps, Bătrâne. Încearcă să bei o înghiţitură.
A reuşit să bea puţin şi a deschis ochii, murmurând cu caznă:
— Cel mai rău e că te las singur... Sper să te poţi întoarce... În ţara aceea
mică unde te simţi acasă... Mi-ai povestit despre ea... atâtea lucruri
frumoase...
După ce totul s-a sfârşit l-am dus pe umeri, împiedicându-mă şi
alunecând în noroi, strângând din dinţi şi plângând ca un copil, în vreme ce
sudoarea îmi şiroia pe spate şi din gâtlej îmi izbucnea suspinul răsuflării şuie-
rătoare.
Ruşii m-au privit uimiţi când l-am întins pe un pat pe camaradul mort.
M-am întors şi m-am apropiat de von Barring.
— Acum şl el! mârâi. Nu mai suport...
Mă apucă de umeri şi ţipă:
— Îmi pierd minţile, Sven! De fiecare dată când dau ordinul de atac am
senzaţia că sunt un măcelar.
Plângând în hohote, se aruncă pe scaun şchiop şi-şi lăsă capul pe mâinile
întinse de-a curmezişul mesei:
— Dumnezeule din ceruri, să se sfârşească odată! Să se sfârşească cât
mai repede...
Apoi umplu cu vodcă două pahare. Două pahare de apă. Până la buză.
Luă unul, mi-l întinse pe celălalt şi le-am băut dintr-o suflare. Le umplu a
doua oară, dar i-am oprit mâna la jumătatea drumului spre buze.
— Eric, i-am spus, să lăsăm asta până-i înmormântăm pe Bătrânul. Noi
trebuie s-o facem, pentru că era camaradul nostru. După aceea o să bem tot
ce ne cade-n mâini. Dar numai după aceea...
Am smuls svastica de pe drapelul în care l-am înfăşurat.
136
Strângând cureluşa şi aşezându-mi mai bine casca, îmi plimb privirea
peste compania pe care acum o comand.
Aici, chiar în faţa mea stătea odinioară sergentul-major Edel. Mort de
febră tifoidă, pe front, în 1943.
În dreapta plutonului 2 stătea Bătrânul, strivit alaltăieri, în timp ce
bombardau o garnitură cu muniţii.
În spatele lui, Stabsgefreiter-ul Joseph Porta, plecat pentru veşnica
odihnă cu pântecele deschis de o baionetă rusească.
Aproape de el, Tom Degeţelul, dispărut.
Şi Pluto, decapitat de o bombă în pădurea Roghilev.
Hugo Stege, subofiţer, ars şi spintecat în tancul său.
Asmus Braun, cel mereu vesel; ambele picioare şi un braţ smulse de
explozia unui obuz, în februarie 1942.
Bernhard Fleischmann, dispărut în zona Moscovei după ce evadase
dintr-un lagăr de prizonieri de război.
Hans Breuer, locotenent de poliţie degradat pentru că refuzase să se
înroleze în SS, apoi executat pentru că-şi zdrobise intenţionat piciorul sub
şenila unui tanc.
Aproape de plutonul 5, locotenentul Huber, optsprezece ani, un adevărat
camarad pentru oamenii lui. Amândouă picioarele smulse în aprilie 1948,
mort în barajul de sârmă ghimpată, după o lungă agonie, chemând-o pe sora
lui, Hilda.
Tunarul Kurt Breiting, şaisprezece ani, mort în chinurile iadului după ce
un obuz cu fosfor i-a explodat în mâini, în trenul blindat, în iunie 1943.
Micuţul Willy Pallas, veşnic surâzător, ucis tot atunci.
Ernst Valkas, tunar, ai cărui creieri împrăştiaţi mi-au împroşcat faţa.
Oberleutnant von Sandra, spintecat de un obuz.
Locotenent Bruno-Haller, treizeci şi cinci de ani, care a sărit dintr-un
tanc în flăcări cu fratele său — subofiţerul Paul Haller — în braţe. Morţi
amândoi în chinuri groaznice. Arsuri cu fosfor. Îngropaţi la Berdişcev,
ţinându-se de mână. Trecuseră împreună prin lagărele de concentrare şi prin
batalioanele disciplinare ale lui Adolf Hitler; se odihnesc împreună în
pământul îngheţat al stepei ruseşti.
Doamne, dacă exişti, fă ca nenumărata armată a celor morţi să defileze
veşnic sub ochii mareşalilor răspunzători. Fă ca tropăitul sinistru de bocanci
al soldaţilor ucişi să nu le lase nici o clipă de linişte. Obligă-i să suporte sutele
de mii de priviri acuzatoare. Fă ca mamele, surorile, femeile să treacă pe
dinaintea lor aruncându-le în faţă toate crimele pe care le-au comis ei şi ofiţerii
lor de stat-major, care au organizat aceste masacre îngrozitoare pentru a fi pe
placul unui mic-burghez lipsit de talent, un zugrav pe trei sferturi nebun... '
Îmi dau seama, cu o tresărire că sergentul-major a venit să-mi dea
raportul. Îl salut şi iau comanda:
— Compania a 5-a! Companie... pe umăr... arm'!
Mişcările oamenilor insuficient antrenaţi sunt de o neîndemânare de
necrezut. Majoritatea n-au făcut decât trei săptămâni de „instruire rapidă".
— Companie... La dreapta-mprejur! Înainte, marş!
Cufundându-se în noroi până la glezne, două sute de bucăţi de carne de
137
tun pleacă la drum, spre poziţiile care le-au fost repartizate.
Oberstleutnant von Barring şi cu mine pe punctul să ne îmbătăm criţă la
lumina tremurătoare a unei lumânări, în adăpostul companiei.
În faţa noastră tronează o grămadă de sticle de coniac şi de vodcă, unele
goale, altele încă pe jumătate pline.
Nervii lui von Barring sunt atât de încordaţi încât nu mai poate suporta să
fie lucid. Când nu e beat îl cuprinde o asemenea turbare încât trebuie să-l legăm
pentru a-l împiedica să se rănească sau să rănească pe altcineva. Singurul
mijloc să-l ţinem cât de cât în frâu este să bem împreună cu el. Hinka şi cu mine
facem cu schimbul, căci altfel n-am putea rezista cot la cot cu el. Ţinut veşnic
într-o stare de comă alcoolică, pare aproape normal şi gândeşte coerent:
— Sven, ticăloşia asta a depăşit orice limite...
Umple cu vodcă o halbă şi o goleşte de parcă ar fi plină cu bere.
— Când mă gândesc ce ne-au băgat în cap ticăloşii de Hitler şi Goebbels,
mi se pare de necrezut. Oare visăm, sau chiar e posibil ca o naţiune întreagă să
înghită şi să mistuie atâtea minciuni şi contradicţii? Ce naiba s-a petrecut cu
noi, germanii? Ştim cu toţii că ne îndreptăm spre iad, şi am ştiut-o dintotdeauna!
Oare dorim cu toţii să ne sinucidem? Oare suntem într-adevăr atât de stupizi pe
cât părem? Atât de orbi şi de însetaţi de putere? Atât de proşti? Cred că suntem
cu toţii nebuni... Eu unul ştiu că sunt, şi nu de ieri, de azi...
VON BARRING
— Îţi aminteşti când Adolf zbiera la radio: „Vreau să cuceresc
Stalingradul nu pentru că îmi place numele lui, ci pentru că trebuie să
smulgem inamicului acest important centru nervos al traficului fluvial
sovietic, şi voi lua Stalingradul când voi considera că a venit momentul!" Şi
câteva săptămâni mai târziu, după capturarea Armatei a 6-a, alte zbierate ale
micului ticălos, în aclamaţiile isterice ale tâmpiţilor de membri de partid:
„Când mi-am dat seama că nu are rost să luăm Stalingradul, care n-are nici o
însemnătate pentru victoria finală a armatelor noastre, am dat ordin de
retragere temporară!" Oamenii au răspuns la discurs cu ovaţii. Dar 180.000
de oameni n-au putut fi retraşi de la Stalingrad. Nici măcar temporar. O sută
optzeci de mii de oameni nimiciţi în bătălia pentru Stalingrad, oraşul „fără
însemnătate"...
— Aşa-i, am răspuns. Noi vedem foarte limpede înşelătoria. Dar ce poate
face un regiment disciplinar împotriva a şaizeci sau şaptezeci de milioane de
papagali flecari care nu văd nimic pentru că nu vor să vadă nimic? Mai bine
moartea decât pierderea războiului, asta spun ei azi, când războiul e deja
pierdut... Dar ceea ce gândesc este: „Mai bine să moară alţii decât să pierim
noi". La Berlin am auzit o femeie spunând că de-ar fi să rămână un singur
regiment pe front, Germania tot ar câştiga dacă ar fi regimentul SS —
Leibstandarte!
— Femeile sunt încă şi mai rele, mârâi von Barring. Să ne apere Domnul
de femeile fanatice. Să se ducă dracului totul. Hitler a pierdut războiul, ăsta-i
un fapt. Dar dacă vom vedea, tu şi cu mine, ziua glorioasă a prăbuşirii, asta-i
138
cu totul altceva. în curând va fi rândul nostru să intrăm la apă. E caraghios să
trăieşti cu speranţa de a vedea totul prăbuşmdu-se cât mai curând! Să bem,
Sven, asta ne-a mai rămas...
— Să bem pentru următoarea întâlnire cu o fată frumoasă. Chiar
fanatică! Totul e să ştie meserie...
— Aşa-i. Odată culcate pe spate, toate-s la fel. Dacă măcar ar putea să
discute despre ceva. Dar n-au ştiut niciodată altceva decât să se lase pe spate
şi să spună „amin" la orice le propui. Ai întâlnit vreodată o femeie care să aibă
păreri personale?
Ne-a întrerupt soneria telefonului de campanie. Eram anunţat că urma
să fiu trimis la Lvow pentru a prelua patruzeci de preţioase care de asalt;
ultimele, poate, pe care armata le putuse aduna?
A trebuit totuşi să amân călătoria, căci ruşii au ales momentul acela
pentru a trece la ofensivă şi ne-au hărţuit fără întrerupere întreaga săptămână
ce a urmat.
Într-o zi, von Barring intră în adăpostul meu făcându-şi rondul de
control. Rămase o clipă nemişcat, privind în jur cu un aer posac.
Apoi spuse:
— M-am săturat până peste cap!
Şi ieşi ca un nebun.
M-am grăbit pe urmele lui. Luase rachete de toate culorile şi le trăgea una
după alta, astfel că artileriştii noştri erau pesemne teribil de încurcaţi. A
trebuit să-l înşfăcăm, să-l legăm, să-l ducem în adăpost. Striga fără
întrerupere, cu o voce spartă, tremurătoare, privind drept în faţă cu ochii
holbaţi de spaimă, o spaimă pe care doar el o simţea, dar căreia îi puteam ghici
profunzimea.
— La ordinele dumneavoastră, Maiestate! Maiestate Hitler, ha, ha, ha!
Oberstleutnant von Barring din Regimentul Morţii, de serviciu în iad! Asasinul
von Barring s-a prezentat la raport, Maiestate! Maiestate Hitler, ha, ha, ha!...
Mi-am înfundat degetele în urechi să nu-l mai aud râzând. Dar când am
văzut că era gata să provoace o panică generală printre cei din adăpost care se
uitau la el fascinaţi, mi-am adunat tot curajul şi l-am lovit.
De acum înainte nu mai rămăsesem decât doi. Hinka cu mine. Von
Barring, atât de tânăr şi de bun, care odinioară ne sprijinise împotriva
porcului de Meier, cedase încordării şi presiunii permanente.
Câtva timp după aceea, în timpul unei scurte călătorii în misiune de
serviciu, Hinka şi cu mine ne-am oprit la ca să trecem pe la spitalul de boli
nervoase al armatei, unde fusese transferat von Barring.
Legat de pat, zâmbea prosteşte şi nu ne-a recunoscut. Saliva îi curgea pe
bărbie şi chiar pentru noi, prietenii săi, spectacolul era dezgustător.
Vizita aceasta ne-a zguduit atât de tare încât atunci când am ajuns în
tren am rămas mult mult timp fără să rostim un cuvânt. În cele din urmă
Hinka râse nervos — nu: râse disperat — şi declară:
— Nu suntem atât de duri pe cât vrem să fim, nu-i aşa, Sven?
Am oftat.
— Nu... a fost îngrozitor.
— Dacă unuia dintre noi i s-ar întâmpla aşa ceva, promitem să facem
unul pentru altul ceea ce trebuie?
Am pecetluit înţelegerea cu o strângere de mână energică.
***************************************************************************
139
SVEN HASSEL
LEGIUNEA BLESTEMAŢILOR
The Legion of the Damned
Această carte este dedicată soldaţilor necunoscuţi căzuţi pentru o cauză
care nu era a lor, celor mai buni camarazi ai mei din Regimentul 27
(disciplinar) Blindate, precum şi curajoaselor femei care m-au ajutat în
decursul acelor ani îngrozitori:
Oberst Manfried Hinka
Oberstleutnant Erich von Barring
Oberfeldwebel Willie Beier
Unteroffizier Hugo Stege
Stabsgefreiter Gustav Eicken
Obergefreiter Anton Steyer
Gefreiter Hans Breuer
Unteroffizier Bernhard Fleischmann
Gefreiter Asmus Braun
precum şi
Eva Shadows, studentă în drept
Ursula Schade, doctor în medicină
Barbara von Harburg, infirmieră
— Cele cinci minute s-au scurs. Nu vă râmâne decât să suportaţi
consecinţele...
Apăsară pe un buton. Doi SS-işti mătăhăloşi în uniformă neagră
pătrunseră în sală. Un ordin sec... Au târât-o apoi pe Eva până la o masă
îmbrăcată în piele...
DEZERTOR TICĂLOS
Genistul cel voinic fusese judecat în ajun şi condamnat la opt ani muncă
silnică. Astăzi e rândul meu să ies la lumină. Doi „câini de pază" m-au adus în
faţa consiliului de război, care se ţinea într-o încăpere mare împodobită cu
două gigantice portrete aşezate faţă în faţă, unul al lui Adolf Hitler, celălalt al
lui Friderich cel Mare.În spatele fotoliului preşedintelui mai atârnau, imense,
steagurile armatei aerului, armatei terestre, flotei şi SS-ului. Pe pereţi se
înşiruiau fanioanele diferitelor arme: crucea neagră pe fond alb pentru,
infanterie, roşu pentru artilerie, galben pentru cavalerie, roz pentru trupele de
blindate; negru cu franjuri de argint pentru geniu;, cornul de vânătoare pe
fond verde pentru vânătorii de munte, şi aşa mereu, până şi pupitrul
judecătorului era acoperit cu steagul negru-alb-roşu al Wehrmacht-ului.
Curtea era alcătuită dintr-un consilier juridic (rol deţinut de un maior),
doi judecători (un Hauptmann, un Feldwebel), precum şi un procuror
(Sturmbannführer din SS).
Un dezertor ticălos nu se bucura de dreptul de a fi apărat de un avocat
apărător.
1
Citirea actului de acuzare... Interogatoriul acuzatului... Ordin de a fi
introduşi martorii... Tipul de la Gestapo a intrat primul, cel care ne arestase,
pe Eva şi pe mine, pe când făceam baie la gura Weserului, şi murmurul
văratec al valurilor nepăsătoare inundă deodată rumoarea hâdă a Curţii.
Dunele strălucitoare de nisip alb... Eva în soare uscându-şi pulpele rotunde...
Boneta ei de oaie... Căldura care mă dogorea pe spate... Oh, căldura, căldura
aceea...
— Da, am sărit pe birou şi apoi pe fereastră...
Cinci poliţişti mă interogaseră la vremea aceea. Au venit şi ei, toţi cinci,
să-şi depună mărturia. „Da, mi-am dat un nume fals... Da, explicaţia pe care
am dat-o era falsă..."
Cel mai ciudat a fost să-l revăd pe Kriminalsekretär-ul care ordonase
biciuirea Evei. Ceilalţi dăduseră dovadă de sadism. El însă se arătase a fi doar
corect. Nu ai ce să reproşezi oamenilor corecţi. Şi sunt mult prea mulţi din
aceştia pe pământ... Am început să visez cu ochii deschişi: toată lumea
dezertase, toţi dezertaseră. Nu rămăseseră decât ofiţerii. Şi ce mai puteau
face? Dezertaseră toţi. Toţi. Hoarde întregi mărşăluiau pe toate drumurile.
Soldaţi care se întorceau acasă. Doar ofiţerii mai rămăseseră pe front, în
spatele frontului, cu planurile şi hărţile lor, cu frumoasele lor chipie şi cu
cizmele lor bine lustruite. Toţi ceilalţi se întorceau acasă şi ei nu mă uitaseră.
Din clipă în clipă uşa avea să se deschidă. Vor năvăli în sala consiliului şi nu
vor spune nimic, dar cele patru paiaţe vor sări în sus de pe scaune, toţi
deodată, cu feţele livide...
— Introduceţi martorul urmilor. Eva Schadows!
Eva! Tu, aici?
Era cu adevărat Eva?
Oh! da, era într-adevăr ea, la fel de adevărat cum eu sunt Sven. Ne mai
puteam recunoaşte după ochi. Toate celelalte, tot ce cunoscusem, măruntele
taine vii, micile amănunte intime pe care doar noi le cunoşteam, pe care le
savurasem cu ochii, cu buzele şi cu mâinile atotştiutoare, toate dispăruseră.
Dar ochii noştri rămăseseră, cu frica lor şi cu nădejdea de a rămâne veşnic
aceiaşi. Atâtea pot oare dispare în numai câteva zile?
— Eva Schadows, îl cunoşti pe acest om, nu-i aşa?
„Mutră scârboasă" este o expresie pe care o detest, întotdeauna mi s-a
părut stupidă, exagerată. Şi totuşi nu găsesc alta care să descrie expresia
procurorului: era într-adevăr o mutră scârboasă.
— Da.
Glasul Evei abia se auzea. Cineva a foşnit o hârtie şi zgomotul ne-a făcut
pe toţi să tresărim.
— Unde l-ai cunoscut?
— La Köln. În timpul unei alarme aeriene.
Aşa ceva era un lucru obişnuit pe atunci.
— Ţi-a spus că era dezertor?
— Nu.
Dar nu mai putu îndura tăcerea apăsătoare şi bâlbâi:
— Nu cred că mi-a spus.
— Gândeşte-te bine la ce spui, fato! Sper că ştii că estefoarte grav să
depui o mărturie falsă în faţa unei curţi de justiţie...
Eva privea în podea. Nici o clipă nu se uitase la mine. Avea faţa cenuşie,
ca un bolnav după operaţie. De frică îi tremurau mâinile.
— Ei bine, care din două? Ţi-a spus ori nu că era dezertor?
2
— Da, cred că mi-a spus.
— Trebuie să răspunzi cu da sau nu. Avem nevoie de răspunsuri precise!
— Da.
— Şi ce ţi-a mai spus? După toate acestea l-ai mai şi luat la Bremen, i-ai
dat bani, haine şi multe altele. Nu-i aşa?
— Da.
— Spune totul tribunalului, să nu fie nevoie să-ţi smulgem totul cuvânt
cu cuvânt! Ce ţi-a spus exact?
— Mi-a spus că fugise de la regiment; m-a rugat să-i ajut, să-i fac rost de
acte. Şi asta am şi făcut...
— Atunci când l-ai întâlnit, la Köln, era în uniformă?
— Da.
— Ce uniformă?
— Uniforma neagră a tanchiştilor, cu o tresă de Gefreiter.
— Cu alte cuvinte, nu se putea să nu-ţi dai seama că era vorba de un
militar?
— Nu.
— El te-a rugat să-l duci la Bremen?
— Nu. Eu i-am propus. Şi am insistat. Avea de gând să se predea
autorităţilor, dar l-am convins să n-o facă...
Eva, Eva, ce le tot îndrugi? De ce le spui minciuni?
— Altfel spus. l-ai împiedicat să-şi facă datoria şi să se predea
autorităţilor?
— Da, l-am împiedicat să-şi facă datoria.
Nu mai puteam răbda. Am sărit ca un nebun urlând cât mă ţineau
plămânii, strigându-i preşedintelui că minţea pentru a încerca să mă salveze,
să-mi creeze circumstanţe atenuante, că îmi scosesem uniforma în tren, între
Pederborn şi Köln şi deci nu ştiuse că eram militar. — Trebuie să-i daţi
drumul; nu a ştiut că eram sub arme; până în clipa în care am fost arestat, vă
jur...
Preşedintele unui consiliu de război ar putea fi oare omenos? Habar
n-avem, dar doream să cred că ar fi fost posibil. Ochii lui erau însă la fel de reci
precum cioburile de sticlă şi privirea sa îmi curmă strigătele.
— Acuzat, păstrează tăcerea până când vei fi întrebat. Încă un cuvânt şi
dau ordin să fii scos din sală.
Cioburile de sticlă se rotiră ca un far.
— Eva Schadows, eşti gata să juri că mărturia dumitale este conformă cu
adevărul?
— Da. Dacă nu m-ar fi cunoscut, s-ar fi predat.
— Şi tot dumneata l-ai ajutat când a evadat de la poliţia secretă?
— Da.
— Mulţumesc. Asta ar fi totul... Ah! bine că-mi amintesc, ai fost
condamnată?
— Fac cinci ani de închisoare în lagărul de concentrare de la
Ravensbrück.
În timp ce o scoteau din sală mi-a aruncat, în sfârşit, o privire lungă iar
buzele i se rotunjiră în chip de sărut. Buzele ei erau vineţii, dar ochii fericiţi şi
în acelaşi timp nespus de trişti. Făcuse ceva pentru mine. Nădăjduia, credea,
că prin aceasta îmi salvase viaţa. Pentru a aduce acest fragil aport la apărarea
mea îşi sacrificase, cu bună ştiinţă, cinci ani din viaţă. Cinci ani la
Ravensbrück!
3
Cât de jos căzusem.
Au adus-o şi pe Trudi, care însă leşină la puţin timp după ce se avântase
într-o poveste încâlcită ce trebuia să întărească depoziţia Evei.
Un martor care leşină în plină sală de judecată şi este apoi evacuat purtat
pe braţe e un spectacol straniu. Au dus-o pe Trudi afară şi, când uşa s-a
închis în urma ei, a fost ca şi cum toate uşile s-ar fi închis deodată pentru
mine.
După aceea sentinţa nu se făcu mult aşteptată. Toată lumea se ridică în
picioare pentru a ascultă pronunţarea ei, ofiţerii şi funcţionarii executând
împreună salutul nazist.
— În numele Führerului...
„Sven Hassel, Gefreiter din Regimentul 11 Husari, este condamnat, prin
prezenta hotărâre, la cincisprezece ani de muncă forţată, pentru delictul de
dezertare. Se mai hotărăşte ca numitul Sven Hassel să fie scos din activul
regimentului pierzându-şi toate drepturile civile şi militare pe o perioadă
nedeterminată. Heil Hitler!"
Dacă ai leşina şi tu? Nu vezi negru în faţa ochilor, ca atunci când încetau
să te cotonogească? Ce mai e şi cu acest alt clişeu? „O ruşine mai rea decât
moartea." Chiar aşa! Nu ai fi crezut că-l vei folosi vreodată. Dar clişeele de
aceea există, să le foloseşti. Acum te poţi duce să spui lumii ce înseamnă. Ba
nu, nu te poţi duce nicăieri.
Eram atât de înspăimântat, departe de orice realitate, încât la început am
ascultat comentariile preşedintelui fără a le înţelege. Spunea că sunt un
Auslandsdeutscher1; că fusesem încorporat în Danemarca şi femei irespon-
sabile, femei care nu merită onoarea de a fi germane, mă convinseseră să
dezertez şi că pentru toate aceste motive, consiliul — în nemărginita sa
bunătate — găsise de cuviinţă să nu mă condamne la moarte.
Eram legaţi doi câte doi cu lanţuri la picioare şi cătuşe la mâini, cuprinşi şi
de un alt lanţ lung, întins în jurul întregului detaşament. Ne-au dus la gara de
mărfuri sub paza severă a poliţiei militare, înarmată până în dinţi.
Am rămas îngrămădiţi în vagoane timp de trei zile şi trei nopţi...
MUREAU ZIUA, MUREAU NOAPTEA
„Înainte de a vă ura bun venit în mica şi drăgălaşa noastră pensiune de
familie, lăsaţi-mă să vă spun cine şi ce sunteţi!
Nu sunteţi decât o adunătură de târfe păduchioase şi derbedei puturoşi, o
turmă de porci şi de scroafe, drojdia omenirii. Asta aţi fost dintotdeauna şi aşa
veţi rămâne până la sfârşitul zilelor voastre. Şi ca să vă puteţi bălăci mai bine
în mocirla voastră, luăm asupra noastră sarcina de a vă face să crăpaţi încet,
foarte încet, să aveţi timp să preţuiţi totul la adevărata sa valoare. Şi vă asigur
că nu veţi duce lipsă de nimic, asta v-o spun eu! Noi toţi de aici ne vom ocupa
intens de lecuirea voastră. Aş fi profund dezamăgit dacă măcar unul dintre voi
n-ar avea parte de toate.
1
German născut în străinătate
4
Acestea spuse, vă urez bun venit în „Lagărul Disciplinar SS al
Wehrmacht-ului de la Lengries."
Îşi biciui cizma lustruită cu vârful cravaşei şi lăsă să-i cadă monoclul din
orbită. Oare de ce indivizii de teapa lui poartă întotdeauna monoclu? Trebuie
că există o explicaţie psihologică.
Un Hauptscharführer din SS citi cu voce tare regulamentul care rezuma
că totul era interzis şi cea mai mică abatere va fi pedepsită cu post,
ciomăgeală, cu moartea.
Închisoarea:cinci etaje suprapuse, fără pereţi despărţitori, doar gratii. Am
trecut la percheziţia corporală şi la baie, apoi ne-au ras jumătate din craniu şi
prin toate părţile păroase ne-au dat cu un produs chimic rău mirositor, care
ustura şi ardea ca focul. După aceea ne-au băgat în celule, unde am rămas
dezbrăcaţi la pielea goală timp de patru ceasuri, SS-iştii supunându-ne unei
noi „percheziţii": cu seringa în urechi, cu degetele prin gură, fără a uita
subţiorile şi nările. În sfârşit, ne fu admininistrată o spălătură stomacală ca
pentru cai, care ne catapultă direct la latrine, înşiruiţi de-a lungul unui perete.
Cel mai cumplit a fost pentru cele două tinere femei, care au trebuit să îndure
pe deasupra şi glumele obscene ale gardienilor şi să suporte un „examen
special".
Hainele vărgate pe care ni le-au dat — bluzoane şi pantaloni — erau
într-o ţesătură cumplit de aspră, gen pânză de sac, care îţi dădea tot timpul
senzaţia că eşti năpădit de paraziţi ori furnici veninoase.
Un Oberscharführer ne-a pus să ieşim din nou şi să ne aliniem în faţa
unui Untersturmführer care, adresându-se primului deţinut în picioare de la
capătul din dreapta al rândului, zbieră:
— Tu, vino-ncoace!
Un SS-ist îmbrânci omul din spate expediindu-l precum o paiaţă
dezmembrată până în preajma măruntului ofiţer plin de orgoliu, în faţa căruia
îşi reluă automat poziţia de drepţi.
— Numele! Vârsta! Motivul condamnării! Repede!
— Johann Schreiber, douăzeci şi patru de ani. Condamnat la douăzeci de
ani muncă silnică, pentru înaltă trădare.
— Ia spune, tu n-ai fost niciodată soldat?
— Am fost Feldwebel în Regimentul 123 infanterie.
— Cu alte cuvinte, pur şi simplu din nesupunere nu-ţi dai osteneala să te
prezinţi cum se cuvine la raport. La care se adaugă obrăznicia să nu mi te
adresezi aşa cum ai fost învăţat s-o faci. Îndreaptă-ţi poziţia, lepădătură! Vom
încerca să te lecuim pe loc de apucăturile astea rele. Şi dacă nu ajunge,
spune-o cinstit şi vom găsi noi o altă cale.
Cu ochii aţintiţi în gol, Untersturmführer-ul zbiera cu glas strident:
— Ciomăgeală!
La câteva clipe după aceea omul zăcea pe spate, cu picioarele goale legate
de-un stâlp.
— Câte lovituri, Herr Untersturmführer?
— Douăzeci!
Omul îşi pierdu cunoştinţa încă înainte de sfârşitul pedepsei. Dar aveau
mijloace să îndrepte lucrurile, mijloace cu neputinţă de descris şi curând omul
putu să-şi reia locul în rând.
Folosindu-se de experienţa primului, următorul răspunse corect:
— Herr Unterscharführer, fostul subofiţer Victor Giese, din Regimentul 7
Pionieri, prezent la raport, declară că are douăzeci şi doi de ani, condamnat
5
pentru furt la zece ani muncă silnică.
— Furt! Ce mârşăvie! N-ai ştiut că un soldat n-are voie să fure niciodată?
— Herr Unterscharführer, declar că ştiu că un soldat nu are voie să fure
niciodată.
— Şi cu toate astea, ai furat.
— Da, Herr Unterscharführer.
— Asta înseamnă că eşti tare de cap?
— Da, Herr Unterscharführer, declar că sunt tare de cap.
— Ei bine, cu tine ne vom arăta foarte mărinimoşi şi-ţi vom da. câteva
lecţii speciale. Tocmai e aici un profesor minunat. Cu ochii în gol,
Unterscharführer-ul mugi:
— Pisica cu nouă cozi!
Îl spânzură de încheieturile mâinilor, cu degetele de la picioare abia
atingând pământul...
Nici unul dintre noi, nici măcar femeile, nu a scăpat nevătămat din
această „luare de contact". De altfel am învăţat foarte repede că la Lengries nu
eram priviţi ca bărbaţi şi femei, ci drept porci, gunoaie, târfe.
Aproape tot ce se petrecea la Lengries este de nedescris, e revoltător,
monoton. În ciuda fertilităţii sale macabre, imaginaţia aplicată a sadismului
este remarcabil de mărginită, în timp ce sensibilitatea victimelor se toceşte cu
repeziciune. Să vezi cum suferă şi mor oameni devine cu timpul la fel de
monoton, chiar dacă suferă şi mor în nenumărate feluri care, în vremuri
obişnuite, ar fi fost de neconceput. Călăii noştri aveau mână liberă să-şi
descarce asupra noastră pofta de putere şi cruzime folosindu-se din plin de
acest prilej. Trăiau cu o intensitate pe care n-o trăiseră nicicând; sufletele lor
duhneau mai rău decât trupurile bolnave, schingiuite, ale deţinuţilor.
Nu-i condamn pe gardienii noştri în nici un fel. Şi ei erau victimele unor
împrejurări pe care nu ei le creaseră şi, într-un anume plan, au ieşit mai rău
decât victimele lor, anume cu sufletele putrede.
Am crezut cândva că va fi de-ajuns să povestesc despre Lengries pentru a
putea transmite oamenilor propriul meu dezgust şi a le insufla o voinţă de
nezdruncinat de a reface lumea, o existenţă din care tortura va fi exclusă. Dar
nu este cu putinţă să-i faci să înţeleagă asemenea lucruri decât pe cei care
le-au împărtăşit, însă tocmai acestora este inutil a le reaminti. Toţi ceilalţi,
care nu şi-au pierdut niciodată libertatea, mă privesc ca şi cum ar fi tentaţi să
mă creadă mincinos, cu toate că, în sinea lor, ei ştiu — după ce au sorbit cu
lăcomie rapoartele mascaradei de la Nürnberg — că nu exagerez, ci
dimpotrivă. Dar refuză să privească lucrurile în faţă, preferând să bată
scândura pe scândură peste putregaiul temeliei, să tămâieze şi să parfumeze
tot mai mult...
Cu toate acestea poate se va găsi totuşi un suflet curajos care va îndrăzni
să asculte şi să vadă fără să tremure. Am nevoie de acest suflet, de acest
cineva, fără care totul nu-i decât singurătate. Am nevoie, de asemenea, să-mi
depăn povestea, să scap de ea. Poate că acesta e singurul motiv care mă
împinge să scriu. Nu pentru a încerca, strigând în gura mare, să evit să se
repete. Ba poate că, strigând în gura mare, mă înşel singur, cine ştie? Poate că
scopul meu este doar de a atrage atenţia asupra mea, atenţia şi admiraţia
gloatelor înspăimântate? De a deveni pentru toată lumea eroul unor aventuri
pe care nimeni nu le-a mai trăit...
Desigur că nu tuturor le-a fost dat să trăiască asemenea aventuri, dar cei
care le-au cunoscut sunt prea numeroşi pentru a avea înfumurarea să mă
6
consider un fenomen. Prin urmare, nu ştiu prea bine de ce mă străduiesc să
descriu lagărul de la Lengries. Fiecare nu are decât să-mi atribuie, după bunul
său plac, motivul pe care îl doreşte... Să nu uite însă nimeni că cei neîncre-
zători, adică tocmai cei a căror imaginaţie va prefera să se închidă în faţa
realităţii, vor trebui să poarte povara mai mare a vinovăţiei noastre viitoare,
dacă toate lagărele Lengries din lume nu vor fi căutate şi distruse fără
îndurare încă din găoace, pretutindeni unde s-ar întâmpla să apară. Nu are
rost a cita nume, locuri, naţiuni, la ce folos acele ciocniri ideologice în care
fiecare ţară, fiecare „bloc" este mereu preocupat să fie jignit de comporta-
mentul celorlalte, încât nici o clipă nu se gândeşte să-şi analizeze propria
conduită, cu atât mai puţin să o reformeze!
Iată Lengries:
Un tânăr Feldwebel, condamnat la treizeci de ani muncă silnică pentru a
fi sabotat Reich-ul, a fost surprins pe când încerca să strecoare o bucăţică de
săpun uneia dintre deţinute.Gardianul l-a chemat pe Obersturmführer-ul
Stein, şeful secţiei, un individ cu o imaginaţie ieşită din comun. .
— Ce-mi auziră urechile despre voi, porumbeilor? Ei bine, asta trebuie
s-o sărbătorim.
Întreg etajul a primit ordin să coboare într-una din curţi. Celor doi tineri
li s-a poruncit să se dezbrace. Era în ajunul Crăciunului şi în jurul nostru
cădeau fulgi de zăpadă.
— Ei, şi acum, niţică depravare, copii! zise Stein.
Heringii marinaţi în oţet care ne erau serviţi din când în când nu erau
comestibili, cu toate acestea noi îi mâncam, cu cap, oase şi solzi cu tot. Când
ne aflam în celulele noastre aveam mâinile legate la spate. Prin urmare mân-
cam lungiţi pe burtă, cu faţa în strachină, precum porcii. Aveam la dispoziţie
trei miunte să mâncăm, să devorăm o mâncare adesea fierbinte.
Iar când în program erau prevăzute execuţii:
Ziua începea cu ordine date cu fluierul, în timp ce soneria de alarmă
răsuna de mai multe ori, indicând care dintre „etaje" urma să coboare. La
primul fluier trebuia să sari în poziţie de drepţi, cu faţa spre uşa celulei. La al
doilea semnal toată lumea începea să bată pasul pe loc: plum, plum, plum.
Apoi un mecanism manevrat de un SS-ist deschidea în acelaşi timp toate
uşile, dar noi continuam să batem pasul pe loc, până când răsuna al treilea
fluier.
Odată ajunşi în curte, formam un semicerc în jurul eşafodului, o estradă
înaltă de trei metri pe care erau optsprezece spânzurători. Optsprezece
spânzurători cu opt sprezece laţuri ce se legănau uşor în vânt. La baza es-
tradei aşteptau optsprezece sicrie deschise, din lemn brut.
Bărbaţii purtau pantalonii lor vărgaţi, femeile fuste vărgate, dar nimic
altceva. Adjunctul citea condamnările la. moarte, apoi condamnaţii urcau pe
eşafod, fiecare oprindu-se, în ordine, dedesubtul ştreangului său. Doi SS-işti
cu mânecile suflecate făceau oficiul de călăi; după ce toate cadavrele se
legănau la capătul frânghiilor, cu urina şi excrementele curgând de-a lungul
picioarelor, un medic din SS. venea să arunce o privire indiferentă semnalând
călăilor printr-un gest că totul e în ordine. Cadavrele erau atunci coborâte şi
aruncate imediat în sicriele grosolane.
Dar dacă cineva e dornic să afle mai multe despre moarte, îi pot vorbi
despre Sturmbanführer-ul Schendrich. Era tânăr, frumos, elegant,
întotdeauna politicos, prietenos şi blând, dar temut până şi de SS-iştii pe care
îi comanda.
7
— Ia să vedem un pic, spuse el într-o sâmbătă seara, la încheierea
apelului, să vedem un pic dacă aţi înţeles bine tot ce v-am explicat. Voi încerca
să dau un ordin simplu la câţiva dintre voi şi vom judeca împreună dacă a fost
executat cum trebuie sau nu.
Chemă cinci oameni afară din rânduri, le ordonă să se întoarcă spre zidul
care împrejmuia incinta închisorii, de care era strict interzis să ne apropiem la
mai puţin de cinci metri.
— Înainteee... marş!
Privind drept înainte, cei cinei s-au îndreptat către zid şi au căzut,
seceraţi de gloanţele gărzilor postate în foişoare. Schendrich se întoarse din
nou spre noi:
— Ce poţi cere mai mult? Iată cum trebuie îndeplinit un ordin! Şi acum,
la comanda mea, îngenunchiaţi şi repetaţi după mine...
— În... genunchi!
Nu a fost unul să întârzie.
— Repetaţi acum, după mine, cu glas tare şi limpede:
— „Suntem porci şi trădători!"
— Suntem porci şi trădători!
— Care trebuie stârpiţi!
— Care trebuie stârpiţi.
— „Căci doar asta merităm"!
— Căci doar asta merităm.
— „Mâine, duminică, vom renunţa să mâncăm!"
— Mâine, duminică, vom renunţa să mâncăm.
— „N-avem dreptul să mâncăm!"
— N-avem dreptul să mâncăm.
În fiecare sâmbătă seara, în curte răsunau asemenea coruri demenţiale
şi, în ziua următoare, duminica, rămâneam fără hrană.
Celula alăturată de a mea era ocupată de o oarecare Käthe Ragner. Era
oribilă la vedere, cu părul de un alb cretos şi gura fără dinţi în urma lipsei de
vitamine. Braţele şi picioarele ei nu erau decât oase lungi acoperite de o piele
cenuşie. Pete mari de plăgi purulente îi acopereau trupul.
— Te uiţi la mine, îmi spuse într-o seară. Mi-ar place să ştiu ce vârstă îmi
dai!
Râse sec, un râs opus oricărei veselii. Văzând că nu răspund, urmă:
— Pe puţin cincizeci de ani, nu-i aşa? Luna viitoare fac douăzeci şi patru.
Cu numai douăzeci de luni în urmă mi s-ar fi dat doar optsprezece.
Secretară a unui ofiţer de stat-major, la Berlin, Käthe cunoscuse, chiar în
cadrul biroului unde lucra, un tânăr căpitan cu care se logodise. Fusese
stabilită chiar şi data căsătoriei, dar aceasta nu mai avu loc. La patru zile
după arestarea logodnicului ei veniseră s-o ia şi pe ea. Oamenii Gestapo-ului
au hărţuit-o cu întrebări timp de trei luni acuzând-o că ar fi copiat anumite
documente. Nu pricepuse mare lucru din toată această afacere, dar atât ea cât
şi una dintre colegele şale s-au pomenit cu câte zece ani muncă silnică.
Logodnicul ei precum şi alţi doi ofiţeri au fost condamnaţi la moarte, un altul
la muncă silnică pe viaţă. Înainte de a o trimite pe Käthe la Lengries au silit-o
să asiste la execuţia iubitului ei.
Într-o dimineaţă, patru femei, printre care şi Käthe Ragner, au primit
ordin să coboare pe burtă, târâş, scara lungă şi abruptă ce lega cele cinci etaje.
Un gen de exerciţiu la care priveau cu multă plăcere gardienii, în timp ce
deţinuţii îl executau. Cu mâinile şi picioarele în lanţuri nu te puteai târî decât
8
cu capul înainte, lăsându-te să luneci la vale.
Nu ştiu dacă prăbuşirea în gol a lui Käthe a fost voită sau nu. Era la
capătul puterilor şi ambele explicaţii sunt la fel de plauzibile. Am auzit un
ţipăt ascuţit, urmat apoi de bufnitura trupului, după o clipă de tăcere de
moarte. Şi o voce întărâtată urcând din adâncuri:
— Târâtura asta şi-a frânt gâtul!
La câteva zile după moartea lui Käthe am fost transfe-rat, împreună cu alţi
câţiva deţinuţi, în lagărul de concentrare de la Fagen, lângă Bremen, unde ne
aştepta — cel puţin aşa ni se spusese — „o muncă specială de mare im-
portanţă".
Puţin ne păsa în ce putea consta munca aceasta. Nici unul dintre noi nu
credea o clipă că ar ţi putut fi mai puţin anevoioasă decât cea cu care eram
obişnuiţi. Ne deprinsesem să muncim ca animalele de povară, înhămaţi la
pluguri, grape, tăvăluguri ori căruţe, trăgând pâna la istovire. Eram obişnuiţi să
muncim în cariere spărgând piatră până la epuizare. Muncisem în filaturi de
iută, inspirând aerul încărcat până la hemoragia pulmonară.
Toate muncile aveau ceva comun: mai devreme sau mai târziu sfârşeai
prin moarte!
FAGEN
Fagen lucra, într-adevăr, pe două fronturi. Iniţial fusese un centru de
medicină experimentală, dar mai erau şi bombele.
În primele zile am fost repartizat la munci de terasa-ment. Trebuia să ne
spetim precum ocnaşii săpând pământul de la cinci dimineaţa la şase seara,
fără altă hrană decât o zeamă chioară în care era mai multă apă decât făină, ce
ne era servită de trei ori pe zi. Apoi s-a ivit prilejul nesperat, pe care m-am
grăbit să nu-l scap: şansa de a fi graţiat!
Comandantul lagărului ne informă că doar voluntarii se vor bucura de
această şansă. Dacă făceai câte cincisprezece pe an de pedeapsă. Ceea ce,
pentru mine, ar fi însemnat un total de două sute douăzeci şi cinci.
Dar îmi dau seama că nu am lămurit despre ce era vorba. Ca să ai o
şansă de a fi graţiat, trebuia să dezamorsezi câte cincisprezece bombe
neexplodate pentru fiecare an de condamnare. Cincisprezece bombe ori
cincisprezece ani, fac două sute douăzeci şi cinci...
Nu era vorba, fireşte, de bombe obişnuite, ci de acelea pe care nici
artificierii de la apărarea pasivă şi nici unităţile militare nu îndrăzneau să le
atace. Au fost deţinuţi ce izbutiseră să dezamorseze vreo cincizeci înainte de a
fi pulverizaţi, dar desigur că, mai devreme sau mai târziu, se va ajunge mult
mai departe, de pildă la două sute douăzeci şi cinci. Fără să ezit m-am oferit
voluntar.
Se prea poate ca hotărârea mea să fi fost determinată de faptul ca în
fiecare dimineaţă, înainte de plecare, ni se dădea câte un sfert de pâine de
secară, un căpeţel de cârnat şi trei ţigări, în chip de raţie suplimentară...
După o perioadă de instrucţie ca întotdeauna foarte scurtă — aşa cum
sunt, în timp de război, toate „perioadele de instrucţie — SS-iştii ne-au dus, în
9
fiecare zi, în diverse locuri unde ne aşteptau bombe neexplodate. Gardienii
noştri se ţineau la o distanţă respectabilă iar noi săpam pământul în jurul
bombei, ceea ce practic însemna uneori o adâncime de cinci sau şase metri.
După ce bomba era degajată, trebuia eliberată ogiva care, prinsă de
jur-âmprejur cu un cablu, era ridicată centimetru cu centimetru, până se
găsea complet suspendată. De îndată ce o asemenea maşinărie a morţii atârna
cu întreaga ei greutate de stâlpii de susţinere instalaţi în groapă, toţi ceilalţi se
făceau nevăzuţi. Cu precauţie, pentru a nu trezi monstrul, dar în mare grabă,
spre a se pune la adăpost. Unul singur rămânea pe loc: deţinutul desemnat sa
deşurubeze amorsa. Dacă făcea o mişcare greşită...
Duceam întotdeauna cu noi, în camionul-atelier, două cutii de lemn
destinate unor asemenea neîndemânatici. Dar nu de fiecare dată puteau fi
folosite. Şi asta nu pentru că mişcările greşite ar fi fost un lucru rar, dar
adesea era peste putinţă să mai găsim ceva de pus în cutii.
Mulţi se aşezau lungiţi pe bombă pentru a deşurubă focosul. În felul
acesta detonatorul poate fi ţinut mai uşor în poziţie fixă. Dar am descoperit că
era şi mai bine să te lungeşti pe fundul gropii, dedesubtul bombei; era su-
ficient atunci să laşi să lunece uşor tubul prin mâna înmănuşată cu asbest...
Cea de a şaizeci şi optă mea bombă a fost o torpilă aeriană şi ne-au
trebuit cincisprezece ore s-o degajăm. Când faci asemenea muncă nu vorbeşti
deloc. Eşti veşnic în stare de alarmă. Sapi cu grijă, chibzuind înainte de a
apăsa pe hârleţ, înainte de a te folosi de mâini sau de picioare. Trebuie să
respiri liniştit, regulat, să nu faci nici un gest negândit şi niciodată mai mult
de unul deodată. Ajuns într-un anumit stadiu, mâinile devin cele mai pre-
ţioase unelte dacă vrei să previi orice alunecare de pământ. Dacă o torpilă se
deplasează numai cu o jumătate de centimetru, aceasta poate însemna
explozia, moartea. În poziţia ei de acum ea este cuminte şi tăcută. Dar nu poţi
şti ce idei i-ar fulgera prin cap dacă ai cuteza să-i schimbi această poziţie. Cu
alte cuvinte, tocmai ce trebuie să faci... Căci bomba urmează a fi încărcată pe
derrick2, care o va transporta mai departe. Trebuie să deşurubezi focosul.
Până atunci cel mai bine ar fi să nici nu respiri, deci hai să ne grăbim... Nu,
nu, graba e nepotrivită aici. Uşor, dar cu mână sigură. Fiecare mişcare cu
calm şi bine gândită...
O torpilă aeriană este un adversar impasibil; nu dă nici un semn, nu îşi
trădează tainele. Nu poţi păcăli o torpilă aeriană.
De data aceasta ni s-a interzis să dezamorsăm bombă la faţa locului.
Trebuia întâi transportată în afara oraşului. Ceea ce însemna fie că era vorba
de un nou tip de bombă pe care nimeni nu îl cunoştea încă, fie că zăcea într-o
asemenea poziţie încât explozia s-ar fi produs dacă doar ai fi suflat pe focos...
Iar explozia unui asementa monument ar nimici cu siguranţă întregul cartier
din jur.
Un camion Diesel-Krupp ce remorca un derrick se apropie cu spatele,
până la mărgineai gropii. După patru ore de opinteli, bomba fu instalată pe
derrick, bine ancorată, în aşa fel încât să nu se poată mişca nici cât un fir de
păr.
Uşurare generală. Dar uitasem un mic amănunt!
— Care din voi ştie să conducă?
Tăcere. Se spune că atunci când un şarpe veninos ţi se caţără pe picior
trebuie să te transformi într-o stană de piatră, în ceva mort, care să nu atragă
2
(engl.) — trailer de transportat încărcături grele
10
atenţia şarpelui. Într-o clipă, pe tot terenul n-au mai fost decât stane de
piatră, pitite mental în cea mai densă umbră, în timp ce privirea SS-istului
scruta chip după chip. Nimeni nu-l privea, dar eram conştienţi de prezenţa sa
într-atât încât inimile ni se zbăteau dureros în piepturile noastre şi, în gând,
săream într-o fugă nebună peste craterele din mijlocul ruinelor.
— Tu, cel de colo, ştii să conduci?
N-am îndrăznit să spun nu.
— Atunci dă-i drumul!
Drumul pe care trebuia să-l urmez era însemnat cu steguleţe. Şoseaua,
slavă Domnului, era bine curăţată şi reparată, în aşa fel încât prezenta o
suprafaţă destul de netedă. Şi toate astea numai şi numai pentru a-şi salva
blestematele lor de barăci! În toată zona nici suflet de om. Celelalte vehicule
mă urmau la mare distanţă. Nimeni nu avea chef să însoţească primejdia. Am
trecut pe lângă o casă incendiată, arzând vioi în tăcere. Fumul îmi ustura
ochii, mă orbea, însă nu am cutezat să măresc viteza. După vreo cinci minute
de chin am izbutit să respir din nou aer curat.
Nu-mi mai amintesc ce gândeam în timpul acestei curse lente, ştiu doar
că aveam înaintea mea tot timpul să gândesc, că eram liniştit, poate doar în
sinea mea puţin aţâţat şi, pentru prima oară după foarte mult timp, eram vag
fericit. Când fiecare secundă ce se scurge ar putea fi ultima, ai tot timpul să
gândeşti, pot să vă asigur. Şi pentru prima dată după o veşnicie redobândisem
conştiinţa de a fi cineva. În ultima vreme mă scăpasem din vedere, încetasem
să am despre mine însumi cea mai neînsemnată părere, personalitatea mea
fusese comprimată, strivită în fel şi chip, cu toate acestea însă supravieţuise
reieşind neatinsă din umilinţele, degradările zilnice. Te salut, conştiinţă! Mai
exişti totuşi. Şi ai rămas tu însuţi. Priveşte-te: eşti pe cale să faci un lucru pe
care ceilalţi nu ar îndrăzni să-l facă. Deci încă mai eşti în stare de ceva. Ceva
indispensabil. Atenţie la şinele de tramvai!
Am părăsit oraşul, am străbătut ultimele loturi cu cabane acoperite cu
tablă ondulată, în care trăiau doar vagabonzii, golanii, zdrenţăroşii. Singuri...
Cel puţin înainte, căci acum era război şi în oraş apăreau în fiecare noapte noi
constelaţii de cratere.
Undeva pe câmp, un bărbat săpa. Se sprijini în coada hârleţului şi mă
privi trecând. I-am strigat:
— Hei!... Nu fugi să te pui la adăpost?
Zgomotul motorului acoperi răspunsul, dar rămase unde era. Poate îmi
strigase „drum bun"? Ciudată chestie să rulezi atât de încet pe drumurile
pustii!
Probabil că în oraş începuseră să se întoarcă la locuinţe, la prăvălii. Mai
întâi cel mai curajos. Apoi şi ceilalţi, încântaţi şi uşuraţi. Ia te uită, toate mai
sunt încă în picioare!
Poate aş fi putut să fug? Prilejuri s-ar fi găsit să mă ascund, la
întâmplare, pe străzile pustii. Aş fi putut sări din camion din mers şi bomba
şi-ar fi urmat drumul, fără conducător, până la primul hop mai serios
precedând marele bum. De ce nu am profitat de şansa asta, habar nu am.
Cred că niciodată înainte nu gustasem atât de adine din bucuria de a trăi.
Eram numai noi doi, scumpa şi mica mea torpilă aeriană şi cu mine şi cât timp
va fi împreună cu mine, nimeni nu se va putea apropia, fără permisiunea ei...
Am ieşit din transă abia când am ajuns în plin câmp, în mijlocul
bărăganului, pe un drum jalonat din ce în ce mai rar cu steguleţe. Aici şi-a
spus cuvântul instinctul meu de conservare. Până unde aveau de gând să mă
11
facă să merg? Ar fi fost prea absurd să sar în aer acum, după atâţia kilometri,
la capătul a douăzeci şi patru de ore de muncă...
Am lăsat în cele din urmă bomba printre bălării, la vreo doisprezece
kilometri depărtare de oraş. Cum nu era cu putinţă să fie descărcată, s-a
dispus să explodeze împreună cu derrickul.
Această performanţă mi-a adus trei ţigări în plus, însoţite de remarca
obişnuită că nu le meritam, dar că mult-iubitul nostru Führer nu era lipsit de
sentimente umanitare. Trei ţigări suplimentare: consideram că fusesem bine
plătit. Nu sperasem decât una.
*
Mi s-a întâmplat ceea ce nu putea fi mai rău pentru un deţinut, m-am
îmbolnăvit. Cine ştie însă, poate tocmai boala aceasta mi-a salvat viaţa. Timp
de cinci zile am izbutit să rezist. Dacă te declarai bolnav erai imediat expediat
la infirmeria lagărului, unde deveneai obiect de experienţă până când nu mai
puteai fi de folos; şi nu mai puteai fi de folos decât atunci când erai mort,
tocmai pentru că fuseseşi prea mult de folos. Dar în timpul apelului m-am
prăbuşit fără cunoştinţă şi, când mi-am revenit, eram la infirmerie.
Nu mi s-a spus de ce sufeream. Nu se spunea nici unui bolnav. În ziua în
care am fost considerat destul de restabilit pentru a mă putea ţine pe picioare,
au început experienţele. Mi-au făcut o mulţime de injecţii. Am fost băgat într-o
încăpere în care domnea o căldură de etuvă, apoi într-o cameră frigorifică,
luându-mi-se probe de sânge la intervale regulate. Într-o zi mi se da tot ce
puteam înfuleca, iar în ziua următoare eram lăsat să crăp de foame şi de sete.
Ori mă puneau să înghit tuburi de cauciuc pentru a pompa din mine tot ce
înfulecasem sau fusesem pus să înghit.
Treceam dintr-o stare jalnică într-alta. La urmă mi-au făcut o puncţie
dureroasă în măduva spinării, apoi mi-au legat încheieturile mâinilor de
mânerele unei roabe pline cu nisip, pe care mi-au ordonat s-o împing fără
pauză, într-o îngrăditură circulară. La fiecare sfert de oră mi se lua o probă de
sânge. Treaba asta a durat o zi întreagă; capul parcă îmi plutea şi îmi
pierdeam treptat luciditatea. În urma acestui tratament mi-au rămas dureri
de cap de nesuportat ce m-au chinuit luni de zile.
Am avut mai mult noroc decât alţii. Într-o bună zi au fost de părere că nu
mai puteau scoate nimic de pe urma mea. M-au trimis înapoi în lagăr. Aici un
SS-ist m-a informat bine dispus că nu mai făceam parte din echipele de
artificieri. Şi aşa s-au dus pe apa sâmbetei bombele pe care le dezamorsasem.
M-am întors să mă spetesc la cariere.
Dar am fost din nou repartizat la bombe, unde am atins un număr
considerabil când, pe neaşteptate, am fost trimis înapoi la Lengries, astfel că
totalul bombelor mele a ajuns iar egal cu zero...
Şapte luni de spart pietre în hrubele de la Lengries. Şapte luni de
demenţă letargică, monotonă. Într-o zi m-am pomenit că mă caută un tip de la
SS. Am fost examinat de un medic; eram împănat cu furuncule purulente. Mi
le-a curăţat, dezinfectat, le-a uns cu pomadă şi m-a întrebat dacă mă simt
bine. „Da, doctore, mă simt bine, sunt în perfectă stare de sănătate." A te
plânge de starea sănătăţii era ultimul lucru pe care-l puteai face. Cât timp mai
aveai o scânteie de viaţă în tine, erai sănătos tun.
Am fost introdus în biroul Sturmbannführer-ului SS Shendrich. La
ferestre erau perdele. Perdele curate. Vă daţi seama, perdele! Perdele de un
12
verde deschis, cu motive galbene. Verde deschis cu motive galbene. Verde
deschis cu...
— La ce naiba te holbezi aşa?
Dintr-o tresărire, mi-am revenit.
— La nimic, Herr Sturmbannführer. Iertaţi-mă, Herr Sturmbannführer,
am onoarea să declar că nu mă holbez la nimic.
Brusc inspirat, am adăugat cu voce slabă:
— Am onoarea să declar că doar mă holbez...
M-a —privit descumpănit. Apoi, alungând nu ştiu ce gânduri
stânjenitoare, îmi întinse o coală de hârtie.
— Semnează aici că ai primit hrana obişnuită din armată, că nu ai avut
niciodată de suferit, nici de foame, nici de sete, că nu ai nici un motiv să te
plângi de condiţiile de trai din lagăr, în toate perioadele detenţiei.
Am semnat. Ce importanţă avea? Urma să fiu transferat în alt lagăr? Sau
îmi venise rândul să mă legăn la capătul ştreangului?
Întinse spre mine un al doilea act, destul de impozant ca aspect.
— Mai semnează şi aici că al fost tratat întotdeauna sever, dar bine,
conform prevederilor dreptului internaţional.
Am semnat. N-avea nici o importanţă.
— Dacă vreodată scoţi o singură vorbă despre ce ai văzut şi auzit aici, te
aduc înapoi imediat şi mă voi ocupa personal de ceremonia de bun venit, ai
înţeles?
— Am înţeles, Herr Sturmbannführer.
Prin urmare tot de un transfer era vorba.
M-au dus într-o celulă unde mă aştepta o uniformă verde, lipsită de orice
fel de însemne, pe care m-au pus s-o îmbrac.
— Şi curăţă-ţi unghiile, porcule!
Un SS-ist m-a introdus apoi în biroul comandantului, unde am primit o
marcă şi 21 pfennigi, pentru ultimele şapte luni de muncă, de la şase
dimineaţa până la opt seara. Un Stabscharführer zbieră la mine:
— Deţinut 552318 A... la eliberareeee... marş!
Desigur, o nouă formă de tortură. Le cunoşteam prea bine perfidia şi
eram mândru că nu mă lăsam dus. Am făcut stânga-mprejur şi am ieşit,
aşteptând hohotele de râs. Dar nu, erau chiar mai subtili decât bănuisem. Îşi
slăpâneau desigur râsul nebun.
— Ia loc pe coridor până când vine să te ia!
Nu. Nu râdeau. Şi, fără să vreau, am început să sper. A trebuit să aştept
mai mult de un ceas, în timp ce nervii îmi stăteau să plesnească. Cum puteau
fiinţe cu aspect omenesc să atingă asemenea culmi de sadism, de perversiune
rafinată? Şi îmi repetam mereu: „Doar ştii că pot merge şi mai departe. Te
crezusem lecuit pentru totdeauna de iluziile copilăreşti..."
Chiar şi astăzi, când îmi aduc aminte, retrăiesc cu intensitate acea uluire
fără margini ce m-a cuprins pe când îl urmam pe Feldwebel în micul Opel
cenuşiu, după ce aflasem că fusesem graţiat şi că urma să servesc într-un
batalion disciplinar.
Poarta grea bufni în urma noastră. Marile edificii de beton cu mici
ferestre zăbrelite s-au mistuit în urmă împreună cu spaima, groaza fără
nume...
Nu izbuteam să înţeleg. Eram uluit, mat mult, eram consternat. Maşina
străbătea curtea cazărmii din Hanovra şi eu încă nu îmi revenisem din şoc.
Astăzi, după atâţia ani, îmi amintesc ororile şi groaza doar sub forma
13
unor lucruri definitiv trecute; odată pentru totdeauna; dar de ce eram atunci
consternat privindu-le dispărând în urmă? Iată o întrebare la care nu am
izbutit să răspund vreodată.
De câte douăzeci de ori pe zi ni se repeta, printre înjurături, că serveam
într-un batalion disciplinar, ceea ce ne obliga să fim cei mai buni ostaşi din
lume.
În timpul primelor şase săptămâni am făcut exerciţii de la şase dimineaţa
până la şapte şi jumătate seara. Exerciţii, exerciţii şi iar exerciţii.
O SUTĂ TREIZECI ŞI CINCI CADAVRE AMBULANTE
Exerciţii până când sângele ne va ţâşni de sub unghii...Şi nu la figurat.
Pas de gâscă cu toate efectele în spinare: casca de oţel, raniţa, buzunarele
de muniţie pline cu nisip, mantaua de iarnă cu glugă, în timp ce oriunde
altundeva oamenii transpirau în haine de vară.
Marş forţat prin coclauri noroioase în care te înfundai până Ja glezne...
Manevrarea armei, cu braţele sus, chipul nepăsător, cu apa până la gât.
Subofiţerii noştri alcătuiau o haită de demoni urlători care zbierau şi ne
înjurau aducându-ne până în pragul nebuniei. Puteam fi siguri că nu vor
scăpa vreun prilej.
Nu puteam fi pedepsiţi cu consemnarea în cazarmă, pentru simplul motiv
că nu dispuneam niciodată de o singură clipă liberă. Întruna numai serviciu,
serviciu, serviciu. E adevărat, la prânz aveam un ceas şi, în teorie, seara, de la
şapte şi jumătate la nouă, aveam liber. Dar dacă nu foloseam fiece minut din
acest răstimp să ne curăţăm uniformele năclăite de noroi, să ne lustruim
cizmele şi restul echipamentului, eram siliţi, prin represalii crunte, să facem
toate acestea.
La ora nouă toată lumea trebuia să fie în pat. Ceea ce, desigur, nu
însemna că aveam parte de somnul de refacere atât de necesar. Noapte de
noapte aveau loc exerciţii de alarmă şi de schimbare rapidă a uniformei. Când
suna alarma ne prăbuşeam din paturi, trăgeam pe noi ţinuta de campanie şi
ne prezentam la adunare. Atunci ne trimiteau înapoi să îmbrăcăm ţinuta de
paradă. Apoi ţinuta de exerciţii. Apoi, din nou, ţinuta de campanie. Şi nu
izbuteam vreodată să fim cum trebuie. Nopţi întregi subofiţerii ne hăituiau şi
ne prigoneau pe scările cazărmii ca pe o turmă de vite speriate, în aşa fel încât
până şi umbra unuia dintre ei ne băga în sperieţi.
La sfârşitul primelor şase săptămâni începu partea a doua a pregătirii
noastre practice şi, dacă până atunci nu aflasem ce este cu adevărat oboseala,
manevrele ce au urmat ne-au făcut foarte curând s-o cunoaştem cu vârf şi
îndesat.
Să străbaţi târându-te pe burtă kilometri întregi de teren special
amenajat pentru antrenament, acoperit cu zgură ori cremene tăioasă, care ne
transformau palmele în carne vie, sau cu un strat gros de noroi putregăit ce
ameninţa să te sufoce... Dar mai mult decât orice ne temeam de marşurile
forţate.
Într-o noapte, subofiţerii au dat buzna în dormitoarele în care zăceam ca
14
morţii, urlând şi mai aprig ca de obicei, dacă aşa ceva se mai poate spune:
— Alarmă! Alarmă!
Rostogolire generală din cuşete, luptă febrilă cu diversele părţi ale
echipamentului. O curea blocată, un nasture care se încăpăţânează, o
jumătate de secundă pierdută, nenorocire! După mai puţin de două minute
fluierele au început să răsune pe coridoare, uşile să fie date de perete de
cizmele gradaţilor...
— Compania a treia, adunaaa...rea! Ce dracu mai căutaţi înăuntru? Încă
nu sunteţi jos, fir-ar să fie! Şi paturile nefăcute? Unde vă treziţi, căcăcioşilor?
Într-un cămin de bătrâni?
Avalanşe pe scările prost luminate, oameni abrutizaţi trăgându-şi din
mers ultima curea. Aliniere aproximativă în curtea cazărmii. Apoi:
— Compania a treia în dormitor!... ŢINUTA DE EXERCIŢIU!
Că unii pot zbiera în asemenea hal, fără să le pleznească vreun vas de
sânge în căpăţână, mi s-a părut dintotdeauna o sfidare adusă bunului-simţ.
Sau poate tocmai bunul-simţ le lipseşte? Aţi observat modul lor de a se
exprima? Sunt incapabili să vorbească precum tot omul. Cuvintele parcă se
sudează între ele ajungând un soi de lătrat, în afară de ultimul, care tinde să
pleznească precum un bici. Nu-i auzi vreodată încheind o frază printr-o silabă
neaccentuată. Orice ar spune, toacă în salve de interjecţii cazone greu de
priceput. Aceste mugete, veşnic aceleaşi mugete! E limpede că cei de teapa lor
sunt cam săraci cu duhul...
Precum un tăvălug care mătură totul în calea sa, cei o sută treizeci şi
cinci recruţi ce eram ne năpusteam pe scări pentru a ne întoarce în dormitoare
să. Îmbrăcăm ţinuta de exerciţiu, înainte să răsune din nou „Adunaaa... REA!"
După ce îndeplini de vreo zece ori asemenea manejuri în noaptea aceea,
compania se adună, în sfârşit, în mijlocul curţii, buimacă şi leoarcă de
transpiraţie, dar în perfectă ordine de marş, gata să pornească la exerciţiul
nocturn prevăzut în program.
Comandantul nostru de companie, un căpitan ciung pe nume Lopei, ne
observa cu un vag surâs pe buze. Cerea oamenilor săi o disciplină de fier,
inumană, cu toate acestea, dintre toţi călăii noştri el singur avea, în ochii
noştri, ceva uman. Tot ceea ce ne punea să facem avea cel puţin decenţa să
facă şi el, nu s-a întâmplat vreodată să ne ceară ceva care i-ar fi depăşit
propriile sale puteri. Când reveneam de la aplicaţii era şi el la fel de murdar
ca şi noi. Era felul său de a fi loial, dar loialitatea era un lucru pe care îl
uitasem de mult. Ne obişnuisem să vedem cum oricine era investit cu
autoritate îşi căuta un cal de bătaie după altul şi-l hărţuia pe bietul om
făcându-i viaţa grea până la epuizare, devenind „inapt", mort de osteneală sau
candidat la sinucidere. Căpitanul Lopei nu avea nici favorit, nici cal de bătaie.
Aparţinea acelui foarte rar tip de ofiţer care îşi poate conduce oamenii, până în
mijlocul infernului, prin simplul fapt că se află mereu în fruntea lor şi, în felul
său, da dovadă de o inflexibilă loialitate. Dacă integritatea şi curajul acestui
om s-ar fi înhămat să tragă altă căruţă decât cea a lui Adolf Hitler, sau dacă ar
fi fost ofiţer în oricare altă armată, mi-ar fi trezit simpatia. Dar lucrurile erau
aşa cum erau şi îmi inspira doar un respect de netăgăduit...
Ne inspectă la repezeală ţinuta de campanie. Apoi se retrase câţiva paşi şi
ordonă:
— Compania a treia, drepţi! Pe umăr... arm'!
Şocul ritmat al celor o sută treizeci şi cinci de puşti poposind în trei timpi,
toate deodată, pe tot atâţia umeri. Cândva clipe de linişte absolută, fiecare, fie
15
el soldat sau subofiţer, privind ţintă înainte, precum un par sub casca de oţel.
Nenorocire pentru nefericitul care ar fi mişcat atunci, fie numai din vârful
limbii!...
Glasul căpitanului răsună din nou printre plopii cei mari şi clădirile
cenuşii ale cazărmii:
— La dreap...ta! Înainteee... marş!
Tunetul bocancilor ţintuiţi pe cimentul curţii, într-o scurtă jerbă de
scântei. Un sfert de întoarcere la ieşirea din cazarmă şi iată-ne pe drumul
desfundat, mărginit de plopi. Era de la sine înţeles că într-un batalion
disciplinar conversaţiile şi cântecele sunt interzise; indivizii declasaţi ca noi
nu pot pretinde să se bucure de privilegiile soldatului german. Nu aveam nici
dreptul să purtăm vulturul sau celelalte însemne onorifice, doar pe mâneca
dreaptă purtam o panglică albă, care trebuia să rămână mereu curată, pe care
era scris „SONDERABTEILUNG"3.
Şi pentru că trebuia să fim cei mai buni ostaşi din lume, toate marşurile
noastre erau marşuri forţate. În mai puţin de un sfert de ceas ne năpădea
transpiraţia, picioarele începeau să frigă şi pentru a putea respira căscam
gura, nasul singur nefiind în stare să ne asigare o cantitate suficientă de aer.
Centiroanele şi curelele armelor împiedicau sângele să circule normal în
braţele noastre, degetele albite şi amorţite ni se umflau. Dar ajunsesem să fim
în stare să parcurgem douăzeci şi cinci de kilometri în marş forţat fără a ne
sinchisi.
Abia după aceea începea exerciţiul: înaintare în trăgători, prin salturi
succesive, câte unul. Ne năpusteam la rasul ierbii, cu plămânii suflând
precum foalele, alergând, târându-ne peste câmpul îngheţat, gloduros,
săpând vizuine provizorii de animale încolţite cu lopeţile noastre cu coadă
scurtă.
Fireşte că niciodată nu era destul de repede. Fluierul ne rechema de
fiecare dată şi, în timp ce peste noi ploua cu înjurături, încercam să ne
recăpătăm suflul, sughiţând şi suflând câteva clipe. Şi iar de la început.
Înainte... Înainte... mereu înainte. Eram plini de clisă, ne tremurau picioarele
şi de-a lungul trupului sudoarea ni se scurgea în pârâiaşe, arzând rănile
provocate de curelele ce susţineau echipamentul nostru greu. Sudoarea se
impregna în haine şi foarte mulţi aveau tunicile împodobite cu pete
întunecate. Pe deasupra, sudoarea ne orbea stârnind mâncărimi cumplite pe
fruntea iritată, din cauză că o ştergeam cu mâinile murdare ori cu mânecile
aspre. De îndată ce ne opream în loc, baia de sudoare se transforma într-o
baie îngheţată. Aveam rosături însângerate la picioare şi între pulpe. Şi frica
îşi adăuga propria ei sudoare la cea datorată epuizării.
Zorile ne găseau storşi de vlagă, terminaţi. Dar sosise vremea să trecem la
exerciţiul antiaerian. Porneam în fugă pe drumul desfundat şi fiecare piatră,
fiecare băltoacă, fiecare afurisit de şleau cerea efortul unei concentrări
continue, orice pas greşit însemna cădere, scrânteală, pedeapsă. Doar simplul
fapt de a duce un picior înaintea celuilalt, pentru a putea alerga sau mărşălui,
lucruri pe care le faci de obicei fără a gândi, cereau un efort fizic şi cerebral
aproape supraomenesc. Picioarele ne erau atât de grele, nespus de grele.
Tropăiam totuşi mai departe, cu încăpăţânare, şchiopătând şi
împleticindu-ne, în pas de gimnastică. Mutrele noastre cu ochii adânciţi în
orbite, de obicei atât de livide, arătau acum ca de rac fiert, cu priviri buimace
3
Unitate specială
16
şi fixe, cu venele frunţii umflate peste măsură. Din gură ni se prelingeau balele
şi, din când în când, câte un sughiţ deznădăjduit împrăştia în jur stropi de
spumă albă.
Fluierele ne sfredeleau creierii şi ţopăiam când la dreapta, când la stânga,
plonjând în şanţuri fără a ţine seama ce era în ele, rugi, apă mocirloasă ori
vreun „coleg" mai iute. Urma apoi aşezarea frenetică a mortierelor şi
mitralierelor în poziţie de tragere, aşezare ce trebuia terminată în numai
câteva secunde, fie chiar cil preţul şalelor frânte sau rănirii unei mâini.
Şi din nou marş, kilometru după kilometru. Cred că ştiu totul despre
diferitele, feluri de drumuri. Drumuri moi, drumuri tari, drumuri înguste, cu
pietriş, cu noroi, mocirloase, cimentate, asfaltate, înzăpezite, desfundate,
netede, alunecoase, prăfuite. Picioarele mele m-au învăţat tot ce se poate şti
despre drumuri. Temutele drumuri care mi-au schingiuit picioarele.
Soare şi ploaie. Adică sete, dureri de cap şi toate îmi joacă în faţa ochilor.
În bocanci, labele picioarelor şi gleznele umflate. Înaintam ca în transă.
La prânz, în sfârşit, o pauză. Aveam muşchii atât de dureroşi încât să vrei
să-i opreşti era încă un mod de tortură. Unii nu izbuteau să se oprească, îşi
continuau avântul şi după ce ordinul de oprire fusese dat, lovindu-se de cei
din faţa lor şi rămâneau pe loc, cu capetele plecate, clătinându-se aproape să
cadă, până ce erau îmbrânciţi înapoi fără menajamente.
Făcusem haltă la liziera din marginea unui sătuc. Câţiva copii se
apropiară să se zgâiască la noi. Pauza urma să dureze o jumătate de oră.
Uitând că ne aflam la cincizeci de kilometri de cazarmă, ne-am prăvălit toţi
care unde se găsea, fără a slăbi măcar o curea, adormind chiar înainte de a
atinge pământul. După o clipă, un fluierat: o clipă care durase treizeci de
minute, toată odihna noastră atât de preţioasă. Din nou la drum, poate cea
mai cruntă dintre toate torturile. Muşchii înţepeniţi, picioarele umflate nu vor
să asculte. Fiecare pas înseamnă un şir de înţepături ascuţite care te
săgetează până în creier. Talpa piciorului simte fiecare cui din bocanc, încât ţi
se pare că păşeşti pe cioburi de sticlă.
Nici vorbă să mergi mai încet: în urma coloanei nici un camion care să-i
adune pe codaşi. Celor care se prăbuşesc li se aplică tratamentul special,
administrat de locotenent şi cei mai sadici trei subofiţeri din companie. Sunt
maltrataţi şi hăituiţi fără milă, până îşi pierd cunoştinţa sau intră în rânduri,
nebuni furioşi, ori se preschimbă în roboţi lipsiţi de voinţă proprie, care
ascultă automat ordinele, care ar sări pe fereastră de la etajul cinci dacă li s-ar
ordona... În tot timpul drumului îi auzeam pe subofiţeri zbierând şi
ameninţându-i pe cei mai slabi cu spânzurătoarea dacă nu execută ordinele,
spre marea mulţumire a vătaşilor blestemaţi.
Către seară am pătruns în curtea cazărmii, gata să ne prăbuşim.
— Pas de paradă... marş!
Încă o sforţare, pe care n-am fi crezut-o posibilă. Piciorul întins înainte, la
orizontală, bocancii răpăind pe sol în cadenţă. În faţa ochilor vedeam numai
vârtejuri de scântei. Simţeam realmente cum ne pleznesc băşicile. Dar trebuie,
trebuie s-o facem şi pe asta. Picioarele bat într-un ritm nemilos, strivind
praful, strivind durerea. Un ultim efort, datorat cărei ultime picături de
energie?
Comandantul lagărului, Oberstleutnant von der Lenz, aştepta exact acolo
unde urma să executăm un sfert de întoarcere care să ne aducă cu faţa către
clădirea noastră. Glasul căpitanului Lopei răsună:
— Compania a treia... capul... la... stânga!
17
Toate capetele s-au întors într-o singură mişcare, toate privirile
îndreptate fix spre silueta plăpândă a colonelului. Gesturile rigide care fac
parte din salut nu avuseseră însă, de data asta, nimic rigid. Ba se simţi chiar
o undă de dezordine! Căpitanul Lopei tresări, se opri, apoi se depărtă puţin ca
să poată privi compania. Răsună ordinul:
— Compania a treia... stai!
Era glasul colonelului. Urmă o clipă de linişte de gheaţă, după care
izbucni urletul turbat al lui von der Lenz:
— Căpitane Lopei, asta numeşti dumneata o companie? Dacă vrei să
pleci pe front cu primul batalion de infanterie, nu ai decât să-mi spui! O groază
de ofiţeri ar fi fericiţi să-ţi ia locul în garnizoana asta...
Vocea colonelului deveni un lătrat ascuţit, isteric:
— Ce-i cu şleahta asta de potăi nenorocite? Ce-i cu pleava asta
nedisciplinată? Ăştia-s soldaţi prusaci?... Potăi râioase, da! Dar am eu leac
pentru râie!
Arogant şi plin de el, îşi plimbă privirile peste compania noastră de
somnambuli sfârşiţi. Măcar de-ar închide clanţa mai repede, să ne putem
retrage în dormitoare, să azvârlim efectele cât colo şi să dormim...
— Da, am un leac minunat pentru râie, repetă cu mulţumire
ameninţătoare. Potăilor râioase nu le trebuie decât puţină mişcare, un pic de
antrenament, ce zici, căpitane Lopei?
— Da, Herr Oberstleutnant, puţin antrenament.
Ne năpădi o ură amestecată cu mila faţă de noi înşine. Povestea asta ne
va costa cel puţin o oră din cel mai istovitor exerciţiu născocit vreodată într-o
armată, pasul de paradă german, pasul de gâscă...
Vi s-a întâmplat vreodată să vi se umfle şi să se întărească toţi ganglionii
zonei inghinale, în aşa fel încât fiecare pas că însemne un martiriu, să aveţi
muşchii coapselor adunaţi în noduri compacte pe care să trebuiască să-i
loveşti neîncetat când cu o mână, când cu cealaltă, pentru a-i pune în
funcţiune, muşchii gambelor fiind cuprinşi de cârcei, fiecare gheată cântărind
un chintal şi fiecare picior o tonă, după care, exact în starea asta, să
trebuiască să ridici piciorul, cu degetele întinse în prelungirea lui, la fel de
lesne şi la fel de graţios ca o balerină? Aţi încercat vreodată, atunci când
gleznelor le lipseşte puterea de a vă susţine, când degetele de la picioare nu
mai sunt decât o masă sângerândă iar talpa e în flăcări, cu băşici umflate,
pleznite şi sângerânde, un adevărat amestec de foc şi sticlă pisată, aţi încercat
vreodată să vă aruncaţi înainte, pe un singur picior, în timp ce celălalt revine
lovind pământul cu un bufnet răsunător? Şi toate astea trebuie să fie ritmice,
cu o precizie care transformă o sută treizeci şi cinci de bărbaţi într-o singură
maşină al cărei ropot cadenţat îi face pe cei care se opresc să asculte să
exclame:
— Asta da, paradă militară! Ce lucru minunat! Doamne, ce armată avem!
Pasul de gâscă produce totdeauna o impresie puternică. Asupra gâştelor.
Pe noi pasul de gâscă nu ne impresiona deloc. Cel puţin nu în felul
acesta. Este exerciţiul cel mai infernal, cel mai revoltător din întreaga istorie
militară. A rupt mai mulţi muşchi şi a afectat mai mulţi ganglioni limfatici
decât orice altă formă de antrenament. Nu aveţi decât să-i întrebaţi pe medici
ce părere au.
Noi însă îl subestimasem pe Oberstleutnantul nostru. Nu aveam să
scăpăm doar cu o oră de pas de paradă. Plecase, mizerabilul, salutat de
căpitanul Lopei, dar îi mai spusese:
18
— Ce leac mai am! Căpitane Lopei!
— Domnule colonel?
— Îmi vei duce adunătura asta pe terenul de exerciţii şi îi vei învăţa să fie
soldaţi şi nu potăi râioase... Nu vă veţi întoarce înainte de mâine dimineaţă,
ora nouă... Iar dacă mâine dimineaţă compania aceasta nu va fi în stare să
scoată un pas de paradă care să-nfunde caldarâmul curţii, te eliberez pe loc
din funcţie, 'nţeles?
— Înţeles, Herr Oberstleutnant.
Toată noaptea am exersat atacul în teren deschis şi pasul de paradă. Iar
în dimineaţa următoare, la ora nouă, am trecut precum un singur tunet prin
faţa Oberstleutriantului, care însă nu se dădu bătut imediat. Ne puse să
defilăm de şapte ori prin faţa lui şi sunt sigur că dacă un singur ora ar fi greşit
doar cu o zecime de secundă faţă de ceilalţi, ne-ar fi trimis pe loc înapoi pe
teren, aşa cum ne-o făgăduise.
Era ora zece când, în sfârşit, am primit ordinul de a rupe rândurile şi ni
s-a permis să revenim în dormitoare, să dormim.
Inuman, fără îndoială, dar noi încetasem să fim fiinţe omeneşti, eram
doar nişte câini râioşi. Câini înfometaţi...
Căci pentru a prezenta antrenamentul nostru în adevărata sa lumină,
mai trebuie adăugată şi foamea. Din acest punct de vedere, ca şi din multe
altele, eram într-adevăr complet dezechilibrat. La sfârşitul războiului, în 1945,
întreg poporul german trăia din raţiile foamei, dar începând încă din 1940-41
eram aprovizionaţi şi mai rar decât avea să fie mai târziu pătura cea mai
năpăstuită a populaţiei — respectiv civilii de rând.
Cum nu mai aveam dreptul la cartele, noi nu puteam cumpăra nimic.
Prânzul era acelaşi în fiecare zi: o fiertură de sfeclă roşie cu o mână de varză
acră care să-i dea puţină consistenţă, dar mâna aceasta de varză acră doar o
dată la două zile, şi ne puteam considera fericiţi când nu se sărea peste rând
Carnea era un lux de care nu aveam parte. În fiecare seară primeam „raţii
uscate", pentru douăzeci şi patru de ore: un colţ de pâine de secară, pe care cu
timpul ne învăţasem să-l tăiem în cinci, trei părţi pentru seara, două pentru
dimineaţa următoare; douăzeci de grame de margarină râncedă şi o bucată de
brânză, ai cărei conţinut în apă constituie probabil un record în materie.
Sâmbăta mai primeam o raţie suplimentară de cincizeci de grame de
marmeladă de napi. Micul dejun era alcătuit dintr-un castronaş de ersatz de
cafea, de culoarea ceaiului, cu gust şi miros greţos, pe care totuşi îl înghiţeam
cu delicii.
Ni se. Întâmpla uneori, în timpul antrenamentelor afară pe câmp, să dăm
peste un cartof ori nap. Într-o clipită pământul mai gros era îndepărtat şi, aşa
cum era, dispărea într-o gură avidă, atât de repede încât ai fi crezut că asişti la
o scamatorie.
Nu ne-a trebuit mult să descoperim că şi coaja de mesteacăn şi un anume
soi de ierburi ce creşteau pe marginea şanţurilor aveau un gust destul de bun,
ba poate chiar şi însuşiri hrănitoare, mai ales că stomacul nostru le suporta
bine, potolindu-ne cât de cât chinurile foamei. Iată reţeta, pentru orice
eventualitate: striviţi coaja de mesteacăn, ori iarba de prin şanţuri între două
căşti de oţel, adăugaţi cât cuprinde ersatz de cafea şi mâncaţi pasta astfel
obţinută...
Dacă prin cine ştie ce minune unul dintre noi primea un bon de pâine, se
încingea un adevărat praznic laolaltă cu prea norocoşii camarazi din dormitor.
O pâine întreagă, vă puteţi închipui ce însemna aceasta?
19
Una dintre pacostele noastre era inspecţia care avea loc în fiecare luni.
Trebuia să ne prezentăm la apelul de dimineaţă echipaţi cu cască, în tunică de
paradă şi pantaloni albi ca neaua, cu dunga călcată precum o lamă de ras, cu
raniţă, cartuşieră, săculeţii de muniţie, cazma de tranşee, baionetă, traistă şi
puşcă, cu mantaua împăturită reglementar, atârnată peste piept.
Fiecare trebuia să aibă în buzunar o batistă curată, de culoare verde. Până
şi batista aceasta trebuia să fie împăturită reglementar.
ŞMOTRUL
Curăţenia nu a făcut niciodată rău nimănui. Şi nici ordinea. Iar într-o
armată e firesc că trebuie să fie ordine şi curăţenie, organizate şi codificate,
amândouă, în programe amănunţite. Soldatul conştiincios dedică incredibil
de mult timp ordinei şi curăţeniei, dar soldatul care serveşte în cadrul unui
batalion disciplinar le consacră întreg timpul său, sau mai bine spus, tot
timpul care nu este ocupat cu alte activităţi.
Toate duminicile nu făceam altceva decât să spălăm, să curăţăm şi să
împăturim, în mod reglementar, pe scurt să dăm fiecărui lucru locul său
prevăzut de regulament, după ce-i redasem aspectul regulamentar. Piesele din
piele ale echipamentului nostru trebuiau să aibă luciul lacului. Şi pe faţă şi pe
dos, diferitele noastre ţinute nu aveau voie să ascundă nici o urmă de
murdărie. Pot afirma în deplină cunoştinţă de cauză că atunci când soldaţii
dintr-un batalion disciplinar german se prezintă la apelul de luni dimineaţa,
sunt întrutotul imaculaţi din cap până-n picioare.
Cu toate acestea, cred că ordinea şi curăţenia cazonă păcătuiesc prin
faptul că, după ce o duminică întreagă te-ai străduit să le realizezi, nu simţi
deloc acea mulţumire, acea linişte sufletească la care te-ai putea aştepta după
asemenea „mare curăţenie".
Inspecţia de luni nu era un festival justificator. Era un coşmar în stare
trează, un concentrat de groază. Soldatul curat şi spilcuit din cap şi până-n
picioare nu se simţea fără cusur. Mai mult ca oricând se simţea în pielea unei
lighioane hăituite.
Cred că folosesc puţin prea des expresii de felul „lighioană hăituită",
„teroare nebună", „groază". Ştiu că asemenea repetiţii nu sunt bune, iar un
bun stil literar are o mare varietate de expresii; dar cum să foloseşti la ne-
sfârşit expresii variate pentru a descrie ceea ce, dimpotrivă, e monoton? Poate
altcineva ar izbuti s-o facă. Eu personal nu mă cred capabil de aşa ceva. Sunt
prea obosit, prea buimăcit, prea disperat, uneori şi prea furios pentru a-mi
pierde vremea şi forţele în zadarnice căutări de nuanţe şi subtile deosebiri.
Ceea ce am de spus e atit de puţin literar! Chiar şi acum, după atâţia ani,
amintirile acestea mă chinuiesc, uneori, într-atât încât mă simt îndreptăţit să
vă cer a-mi trece cu vederea lipsurile din vocabular. Dacă izbutiţi să înţelegeţi,
pur şi simplu, ceea ce am vrut să spun, prea puţin îmi pasă dacă sărăcia mea
verbală vă va face din când în când să clătinaţi din cap mormăind: „Ar fi putut
explica asta nud frumos...".
Deci, noi ăştia, soldaţii fără cusur şi fără pată, ne simţeam neîncetat
20
suflete de lighioane hăituite. Orice s-ar fi întâmplat, eram siguri că tot nouă ni
se va sparge în cap. Mai paradoxal decât orice era poate faptul că ştiam că
dacă sergentul-major nu va găsi absolut nimic să ne reproşeze, va face un
tărăboi monstru şi, pentru a-şi potoli furia şi dezamăgirea, va găsi un ţap
ispăşitor. Dumnezeu să-l ferească pe cel pe care vor cădea sorţii! Şi nu era
deloc uşor să ştii cum să te porţi într-o asemenea situaţie.
— Primul rând, un pas înainte... marş! Al doilea rând, un pas înapoooi...
marş! Un... doi.
Timp de câteva minute ce par o veşnicie, sergentul-major observă
rândurile care s-au depărtat. Oricare ar mişca cât un fir de păr, este slobozit
pe loc pentru nesupunere. Dar învăţasem să ne transformăm în stane de
piatră şi să rămânem aşa şi câte o jumătate de oră. E un fel de a cădea în
transă sau catalepsie care-i dă celui care e în stare s-o atingă valoarea propriei
greutăţi în aur. O poziţie de drepţi rigidă precum o bârnă de lemn, pentru că
eşti realmente preschimbat într-o bârnă de lemn.
Sergentul-major urlă:
— Sunteţi gata pentru inspecţie?
Întreaga companie răspunde în cor:
— Da, Her Hauptfeldwebel.
Şi, din nou:
— N-a uitat nimeni ceva necurăţat?
Corul companiei răspunde:
— Nu, Herr Hauptfeldwebel.
Ne străpunge cu o privire feroce. Acum suntem în mâinile lui. Este clipa
care-i place mai mult...
— Nu mai spuneţi! Dacă-i adevărat, ar fi pentru prima dată în istoria
acestui batalion. Dar vom vedea noi imediat...
Se apropie încet de prima bârnă de lemn, o înconjoară o dată, de două
ori... Să te învârţi în jurul adversarului fără să scoţi un sunet este o formă
foarte eficace de „război al nervilor". Ceafa arde, palmele năduşesc, mintea se
înceţoşează, respiraţia ţi se opreşte şi-ţi simţi propria duhoare!
— Mda, da, vom vedea noi! repetă sergentul-major în spatele celui de-al
treilea din primul rând.
Domneşte tăcerea în timp ce inspectează pe al patrulea şi pe al cincilea.
Apoi izbucnesc răgetele:
— Compania a treia... dreeepţi!
Odată cu torentul obişnuit de trivialităţi... Despre mult iubitul nostru
Hauptfeldwebel obişnuiam să spunem că nu putea slobozi murdării fără ca
mai înainte să nu slobozeazscă murdăria din el. Poate că nu era prea spiritual,
dar noi ne mulţumeam şi cu atât şi asta îl caracterizează destul de bine pe
acest mic burghez sadic, putred până-n măduvă, căruia îi fusese dat să guste
puţin din beţia puterii.
— Ce-i cu compania asta de batjocură? V-aţi petrecut duminica
tăvălindu-vă în balegă? Bălăceală-n bălegar. Asta e de voi. Am privit cinci
dintre voi! Parcă ar fi cinci codoşi fătaţi de târfe sifilitice...
Nu mai era o gură omenească, era o gură de canal, de mare debit. Îi
plăcea mult să pomenească de „boala franţuzească", dar el însuşi era atins de
boala prusacă, într-un stadiu foarte avansat, acea jalnică sete de a-şi umili
aproapele. Este cu adevărat o boală, dar o boală care nu afectează doar
batalioanele disciplinare. Ea s-a răspândit în toată armata germană, precum o
epidemie de furunculoză. Şi în fiecare furuncul poţi fi sigur să găseşti un
21
tablagiu, unul din tipii ăştia care cred că reprezintă ceva dar în realitate sunt
nimeni.
Pedeapsa obişnuită, în asemenea cazuri, constă în trei ceasuri de
exerciţiu special, din care piesa de rezistenţă e un şanţ lung, plin pe jumătate
cu noroi dezgustător, în plină fermentaţie, acoperit la suprafaţă de o spumă
vâscoasă , gălbuie. De fiecare dată când ordinul „culcat" ne prăvăleşte în
fundul şanţului, trebuie după aceea să-ţi freci şi aproape să-ţi smulgi
pleoapele pentru a-ţi recăpăta vederea. Vine apoi ora prânzului. În halul în
care ne găsim, înfulecăm haleala. Avem o jumătate de oră la dispoziţie pentru
a ne prezenta, curaţi ca lacrima, la apelul de după-amiază.
Pentru aceasta foloseam o metodă simplă pe care v-o recomand: este
suficient să treci sub duş aşa echipat, complet îmbrăcat. Apoi, trebuie
curăţată puşca şi .celelalte piese ale echipamentului, să le usuci cu grijă cu
ajutorul unei cârpe curate şi să le ungi. Atenţie mare, mai ales pe interiorul
ţevii flintei...
Asemenea operaţii de demontare, curăţire şi ungere nu ocupă decât o
singură dată pe săptămână timpul unui soldat obişnuit. Cel mult de două ori,
în cazul vreunui exerciţiu în condiţii deosebit de murdare. Noi însă aveam
parte de ele de cel puţin două ori pe zi.
La apelul de după-amiază era clar că ne prezentam uzi leoarcă. Dar cu
asemenea prilej aveau totuşi bunătatea să nu ne caute neapărat nod în
papură. Era suficient să fim curaţi...
*
De un singur lucru ne mai temeam la fel ca de această cumplită inspecţie
de luni, anume de controlul dormitoarelor, la orele douăzeci şi două. Ce era în
stare să facă subofiţerul de serviciu cadavrelor ambulante ce eram, după o zi
istovitoare, atingea uneori sublimul...
Înainte de sosirea subofiţerului, fiecare trebuia să se lungească pe pat,
fireşte, în poziţie regulamentară, adică pe spate, cu braţele lipite de trup, cu
labele picioarelor goale expuse inspecţiei. Şeful de dormitor avea sarcina să
vegheze ca nici măcar un fir de praf să nu existe prin orice ungher al
dormitorului, ca picioarele să fie la fel de curate ca cele ale unui nou-născut,
ca toate lucrurile să fie rânduite şi împăturite strict conform regulamentului.
La începutul fiecărui control, şeful de dormitor era obligat a spune pe
nerăsuflate formula:
— Herr Unteroffizier, şeful de dormitor Brand, prezent la raport, declară
că totul este în ordine în dormitorul 26, efectiv doisprezece oameni, din care
unsprezece pe paturile lor. Sala a fost aerisită şi curăţată cum se cuivne, nu
este nimic deosebit de raportat.
Bineînţeles că subofiţerul de serviciu nu-i acorda nici o importanţă şi
începea să scotocească cam peste tot. Nenorocirea şefului de dormitor dacă
descoperea cel mai mic grăunte de praf, ori o cutie din echipament prost
închisă, ori o umbră de murdărie pe talpa unui singur picior.
Subofiţerul ce purta numele Geerner — cred sincer că locul lui adevărat
ar fi fost într-o celulă capitonată, urla realmente precum un câine. Auzindu-l
aveai impresia că era gata-gata să izbucnească în plâns, şi, într-adevăr, îl
puteam vedea adesea vărsând lacrimi de furie. Când era Geerner de serviciu
curăţăm, spălam şi rânduiam şi mai abitir ca de obicei...
Într-o seară de tristă amintire, şef de dormitor era Schnitzius. Amărâtul
22
acesta de Schnitzius parcă era făcut să fie ţap ispăşitor, băiat bun de altfel,
dar într-atât de slab cu duhul încât servea drept cal de bătaie tuturor
superiorilor, începând cu Stabsfeldwebel-ii şi coborând fiecare treaptă a
ierarhiei.
Schnitzius era la fel de crispat cum eram şi noi toţi, lungiţi pe paturi şi
întrebându-ne ce mai putusem uita şi de data asta. Îl auzeam pe Gerner în
dormitorul de alături. De unde eram ni se părea nici mai mult, nici mai puţin
că era pe cale să facă ţăndări dulapurile şi stinghiile paturilor desfundându-le
cu cizmele, într-un amestec de înjurături, scâncete, javre râioase, porci jegoşi
ş.a.m.d. Am fi avut de ce să ne piară culoarea din obraji, de n-am fi fost gata
livizi. Geerner era în mare formă. Va fi bine încins când va ajunge şi la 26. Mai
bine să riscăm totul părăsindu-ne cuşetele să mai controlăm o dată camera la
sânge. Ceea ce şi am făcut fără a descoperi urmă de praf...
Toată lumea îşi reluase locul când uşa fu dată violent de perete.
Oh! dacă cel puţin altul decât Schnitzius ar fi fost şef de dormitor în seara
aceea, unul mai puţin papă-lapte!
Dar Schnitzius rămăsese acolo buimac, palid ca un mort, cu mintea
scurt-circuitată. Nu putea face altceva decât să-l privească pe Geerner cu ochii
măriţi de groază. Dintr-un singur salt, Geerner a fost lângă el şi răcni, cu
obrazul la o palmă de cel al lui Schnitzius:
— Ce-i cu raportul? Crezi c-o să-l aştept toată noaptea?
Mai mult mort decât viu, Schnitzius debită formula cu voce tremurătoare.
— Totu-i în ordine? zbieră Geerner. V-aţi apucat acum să raportaţi fals,
hai?
— Nu, Herr Unteroffizier, bâlbâi Schnitzius, rotindu-se încet în jurul său,
pentru a face faţă subofiţerului.
O tăcere de plumb domni timp de mai multe minute în dormitor. Doar
ochii se mişcau. Ochii noştri care-l urmăreau pe Geerner în goana sa după
urme de praf, de la un capăt la celălalt al camerei. Ridică pe rând picioarele
mesei din mijloc, trecându-şi palma dedesubt. Nimic. Examină tălpile
încălţărilor noastre. Fără cusur. Ferestrele şi firul lămpii. La fel. Nu inspectă
picioarele cu atenţia pasionată a unuia care ar cădea mort pe loc dacă nu ar
găsi ceva de zis,
În cele din urmă, îşi plimbă de jur-âmprejur privirile îndoliate, încărcate
de ură. Se părea că de data aceasta, într-adevăr, trebuia să se resemneze.
Avea expresia unuia căruia iubita nu-i venise la întâlnire şi care urmează să se
culce singur, cu dorinţele sale frustrate şi cu dezamăgirea sa.
Tocmai era să închidă uşa în urma lui când se răzgândi brusc.
— Totu-i în ordine, ai? Ia să vedem...
Năpustindu-se deodată precum o fiară turbată, sări la cafetiera noastră,
un ceainic uriaş de aluminiu de cincisprezece litri. Constatase mai înainte,
spre marele său regret, că era lustruită fără cusur şi plină cu apă curată,
conform regulamentului. Dar toţi am priceput imediat — şi inimile noastre
încetaseră să bată — că Geerner născocise ceva nou.
Examină dintr-o parte suprafaţa nemişcată a apei. Chiar dacă ceainicul
fusese umplut cu puţin înainte de venirea lui Geerner, câteva fire de praf se
depuseseră totuşi inevitabil...
Zbieretul lui Geerner a fost de-a dreptul de basm:
— Asta numiţi voi apă curată? Care-i nespălatul care a turnat în ceainic
zeamă de hârdău? Vino-ncoace, scursură de gunoi pe două picioare.
Se urcă pe un scaun iar Schnitzius trebui să-i dea ceainicul.
23
— Dreeepţi! Capul pe spate şi deschide botul!
Încet, întreg conţinutul se scurse în gura deschisă a lui Schnitzius,
aproape sufocându-l. După ce termină, turbatul subofiţer zvârli recipientul de
perete, ieşi în goană din dormitor, iscând mare gălăgie în sala de baie, de
unde, pe rând, ieşi cu vreo şase găleţi pline pe care le azvârli din zbor pe
podeaua dormitorului. Cum nu aveam decât două cârpe zdrenţuite pentru a
şterge dezastrul, asta ne-a luat ceva timp.
Gluma aceasta o mai repetă de patru ori înainte de a se plictisi. După
care se duse la culcare, în sfârşit potolit, pe când noi ne regăsirăm liniştea.
Vechii romani au denumit furor germanicus încrâncenarea de care s-au
lovit în luptele din războiul împotriva triburilor de la nord de Alpi. Pentru
romani şi ceilalţi duşmani învederaţi ai rasei germanice ar fi fost oare o
mângâiere să afle că germanii se comportă între ei cu aceeaşi demenţă cu care
îşi tratează vecinii?
Furor germanicus, boala prusacă.
Geerner nu era decât un amărât de subofiţer, un gunoi dezechilibrat
cerebral care trebuia să se mulţumească cu întâlnirile sale zilnice cu ţărâna.
Pace celei în care probabil s-a transformat.
*
Antrenamentul nostru se încheie în apoteoză, printr-un exerciţiu de
şapte zile şi şapte nopţi aproape albe, care avu loc pe un gigantic câmp de
manevre numit Sennela-ger. Fuseseră construite aici sate întregi, cu poduri,
răs-pântii de drumuri, şine de tramvai. Nimic nu lipsea, în afară de locuitori şi
aveam aici prilejul să ne arătăm talentele, prin mlaştini, râuri şi mărăcini,
peste punţi ce se clătinau, aruncate neglijent deasupra unor adevărate
prăpăstii.
Toate acestea sună poate puţin romantic, un joc gen de-a pieile roşii, la
scară mare, dar aceste jocuri au costat viaţa unuia dintre noi, care s-a
prăbuşit de pe una din punţile acelea mişcătoare şi şi-a frânt gâtul.
Alt joc foarte preţuit consta în a săpa locaşuri adânci doar cât să ne
cuprindă, în qare ne chirceam apoi, morţi de frică, în timp ce tancurile grele ne
treceau peste spinare.
Senzaţiile tari se succedau, noi trebuind să ne aruncăm apoi pe burtă
sub aceleaşi tancuri, partea de dedesubt a maşinilor de război ştergându-ne
fesele în timp ce şenilele treceau cu zgomot asurzitor pe stânga şi pe dreapta.
Scopul era să ne facă nepăsători la întâlnirile zilnice cu tancurile.
Trăiam într-o spaimă aproape neîntreruptă, ceea ce este, de altfel, ceva
normal, soldatul german fiind dintotdeauna dresat prin frică, antrenat să
reacţioneze precum o maşină sub imboldul fricii şi nu să se lupte curajos,
înflăcărat de un nobil ideal, care l-ar face să-şi sacrifice cu bună ştiinţă şi
viaţa, dacă ar fi necesar, pentru binele poporului său. Poate că tocmai această
inferioritate morală este trăsătura caracteristică a mentalităţii prusace şi
boala cronică a poporului german.
Două zile mai târziu compania fu dezmembrată în mici grupe de cinci
până la cincisprezece oameni care primiră echipamente noi. Împreună cu alţi
câţiva, eu am primit uniforma şi bereta neagră a trupelor de blindate. A doua
zi un Feldwebel ne conduse la cazarma din Bielefeld, unde am fost imediat
încorporaţi într-o companie gata de plecare pe front şi urcaţi claie peste
grămadă într-un tren militar.
24
„Ca şi cum compania asta n-ar fi fost plină ochi cu ucigaşi de teapa
voastră! Îmi vine să vărs privindu-vă... Dar nu care cumva să vă prind că faceţi
un singur pas greşit, mă auziţi? Să fiu spânzurat dacă nu va fi trimis înapoi la
ocnă, în care aţi fi putut avea măcar buna-cuviinţă să crăpaţi! La puşcărie e
locul vostru adevărat..."
În felul acesta mă blagoslovi în semn de bun venit comandantul companiei
a cincea, bădăranul de căpitan Meier, călăul recruţilor, teroarea bobocilor. Dar
cuvântările de soiul acesta nu erau nimic nou pentru mine.
Am fost afectat escadronului numărul doi, sub ordinele locotenentului von
Barring. Şi abia aici mă aşteptau unele lucruri cu care nu eram obişnuit...
PRIMA NOASTRĂ ÎNTÂLNIRE
Von Barring îmi întinse mâna, o cuprinse pe a mea cu o strângere
viguroasă, prietenoasă... Nu-mi venea să cred. Este unul dintre lucrurile pe
care un ofiţer al armatei prusace pur şi simplu nu poate să le facă; dar el îl
făcu, şi făcându-l, îmi spuse:
— Fii bine venit, băiete, fii bine venit în compania a cincea. Te-au potcovit
bine, azvârlindu-te într-un regiment de tot rahatul, dar aici, în companie, mai
toţi ne ajutăm între noi şi ne descurcăm binişor. Caută camionul 24 şi
prezintă-te la raport în faţa subofiţerului Beier, el e şeful plutonului unu...
Apoi surâse, zâmbetul deschis, sincer, prietenos al unui tânăr ofiţer
neînfumurat, băiat bun, simpatic.
Rămăsesem fără suflare!
Am găsit camionul 24 şi cineva mi-l arătă pe Unteroffizierul Beier, un
bărbat scund, în jur de treizeci şi cinci de ani, bine legat, care juca cărţi
împreună cu alţi trei tipi, aşezaţi în jurul unui butoi. M-am oprit la distanţa
regulamentară de trei paşi, mi-am ciocnit cu putere călcâiele şi am început cu
glas răsunător:
— Herr Unteroffizier, soldatul Sv...
Nu am putut continua. Doi dintre cei patru tipi ţâşniră ca la comandă de
pe găleţile cu gura în jos pe care şezuseră şi încremeniră în poziţie de drepţi,
cu degetele lipite pe cusătura pantalonilor, în timp ce subofiţerul şi al patrulea
individ căzură pe spate, cu picioarele-n sus, iar cărţile de joc zburau în jurul
lor precum frunzele moarte luate de o vijelie de toamnă. O clipă toţi mă priviră
fix. Apoi un Obergefreiter mare şi roşcovan exclamă:
— Sfinte Doamne, măi omule, ne-ai tras o spaimă! De parcă însuşi marele
nostru Adolf s-ar fi strecurat în pielea ta! Măi, proasta satului, ce-ţi veni să-ţi
permiţi să întrerupi ocupaţiile inocente ale unor paşnici cetăţeni ce suntem?
Ia spune!
— Soldat Sven Hassel raportează, Heer Obersegrefreiter. Ordin de la
locotenentul von Barring să mă prezint la şeful plutonului numărul unu,
Unteroffizier Beier...
Beier şi al patrulea se ridicară, cvartetul măsurându-mă cu priviri
îngrozite. Încă un gest din partea mea, exprimau chipurile lor terorizate şi toţi
ar lua-o la fugă urlând. Apoi, dintr-odată, izbucni un râs nebun, colectiv,
homeric.
25
— Auziţi la el! Herr Obergefreiter. Ha, ha, ha! Herr Unteroffizier Beier, ha,
ha, ha!
Obergefreiter-ul roşcovan făcu o plecăciune foarte adâncă în faţa lui Beier
şi continuă:
— Onorabila dumneavoastră Excelenţă! Graţia dumneavoastră dăruită
cu toate virtuţile! Fermecătoarea dumneavoastră măreţie, Herr Unteroffizier
Beier, vă implor bunăvoinţa...
Priveam buimac de la unul la altul, nefiind în stare să înţeleg hazul
situaţiei. După ce se mai potoliră, subofiţerul mă întrebă de unde naiba
veneam şi răspunsul meu îmi aduse pe loc toate simpatiile.
— Las-o baltă, amice! reluă roşcovanul. Batalionul disciplinar din
Hanovra! Acum pricep de ce şi cum! La început am crezut că-ţi baţi joc de noi
când ai pocnit călcâiele în halul ăsta; dar bănuiesc că-i o minune a lui
Dumnezeu că ţi-au mai rămas călcâiele. În fine, acum iată-te acasă!
Cuvintele acestea au marcat intrarea mea în plutonul unu şi peste nici o
jumătate de oră eram în drum spre Friburg, unde urma să fim încadraţi în
unităţi de luptă care vor fi trimise, pentru antrenament suplimentar, prin
toate colţurile Europei cuprinsă de nebunie. În timp ce străbăteam traseul
acesta în zăngănit de arme, am făcut cunoştinţă cu cei patru camarazi ai mei,
împreună cu care aveam să port războiul meu personal.
Willie Beier era cu zece ani mai în vârstă decât noi, din care cauză îi
spuneam „Bătrânul". Era însurat şi tatăl a doi copii. Mai era berlinez şi
tâmplar. Părerile sale politice îi atrăseseră optsprezece luni de lagăr de
concentrare, după care fusese „graţiat" şi trimis într-un batalion disciplinar.
— Şi de aici nu mă mai mişc, încheie el zâmbind, până când într-o bună
zi mă va găuri vreun glonţ.
Bătrânul era tovarăş de nădejde. Veşnic calm şi netulburat. În cei patru
ani înspăimântători pe care i-am petrecut împreună nu l-am văzut o dată
măcar pierzându-şi hăţurile. Era un om din soiul acela ciudat care avea darul
să împrăştie calm în jurul său, calm de care aveam atâta nevoie în clipele
grele. Cu toate că nu ne despărţeau decât zece ani, avea faţă de noi o purtare
aproape părintească şi nu o dată am mulţumit soartei care mă aruncase în
tancul Bătrânului.
Joseph Porta, Obergefreiter, era unul dintre acei incorigibili farsori pe
care nimic din lume nu-l putea atinge. Îi păsa de război precum de izmenele
sale şi sunt ferm convins că nici Dumnezeu, nici diavol nu au cutezat vreodată
să i se aşeze în cale, de teamă de a deveni ridicoli. Toţi ofiţerii companiei se
temeau de el şi îl ocoleau ca pe un ciumat, căci era în stare să-i facă să-şi
piardă prestigiul, uneori pentru totdeauna, doar privindu-i inocent în ochi.
Oricăruia îi tăia calea, nu uita niciodată să-i spună că era un roşu.
Într-adevăr, făcuse un an la Oranienburg pentru activităţi comuniste,
activităţi care, în 1932, se mărginiseră să ajute pe câţiva să pună două-trei
steaguri social-democrate pe turla bisericii Sf. Mihail. Gluma îl costase
cincisprezece luni de puşcărie, dealtfel uitate cu promptitudine, până ce, în
1938, Gestapo-ul îl arestă pe neaşteptate, încercând să-l convingă că ştia
unde se află misterioasa ascunzătoare a marelui şi invizibilului Wollweber,
conducătorul comunist. Brutalizat şi supus înfometării timp de două luni, fu
apoi târât în faţa unui tribunal, judecata bazându-se pe o fotografie mărită
peste poate, reprezentându-l pe Porta şi drapelul său roşu, în drum spre
biserica Sf. Mihail. Sentinţa: doisprezece ani de muncă silnică pentru activităţi
comuniste şi profanare a casei Domnului. Cu puţin înainte de deschiderea
26
ostilităţilor, la fel ca mulţi alţi deţinuţi, fu graţiat aşa cum se obişnuia, adică
vărsat într-un batalion disciplinar. Soldaţii au ceva comun cu banii, n-are
importanţă de unde provin...
Născut şi crescut la Berlin, Porta poseda în cel mai înalt grad humorul
echivoc, gura bogată şi fantasticul tupeu al berlinezului tipic. Era suficient să
deschidă gura şi toată lumea se şi tăvălea de râs, mai ales atunci când imita
inflexiunile tărăgănate şi insolenta aroganţă a valetului unui boiernaş prusac.
Avea şi un talent înnăscut, autentic, de muzician, cânta la fel de bine la
ghitară cât şi la orga bisericii şi căra pretutindeni după el flautul său, din care
scotea minuni, cu ochii săi precum bumbii de la ghete, plini de viclenie, aţintiţi
undeva înaintea lui, cu chica sa roşie fluturând ca o căpiţă de paie în furtună.
Orice interpreta, fie o melopee populară, fie o improvizaţie pe teme clasice,
notele ţâşneau din instrument jucând ca fiinţele vii. În ochii lui Porta o
partitură muzicală era o adevărată chinezărie, dar era de ajuns ca Bătrânul
să-i fluiere melodia ca el s-o preia ca şi cum ar fi cunoscut-o dintotdeauna, ba
ca şi cum el ar fi compos-o.
În sfârşit, mai avea harul povestitorului înnăscut, istorisirea cea mai
aiurită putea dura, la el, şi câteva zile, cu toate că era migălos născocită de la
început până la sfârşit.
Ca orice berlinez ce se respectă, Porta adulmeca de la kilometri orice
sursă de haleală şi găsea şi modul în care putea să şi-o procure, ba uneori,
când avea de ales, chiar şi metoda cea mai indicată. Fără îndoială, evreii
trebuie să fi avut un Porta al lor care i-a ajutat să supravieţuiască în timpul
exodului prin deşert...
Susţinea sus şi tare că are multă trecere la femei, dar privindu-l de
aproape nu se putea să nu te îndoieşti. Lang cât o prăjină şi la fel de slab, gâtul
de barză îi ţâşnea drept în sus din gulerul uniformei şi, când vorbea, mărul lui
Adam te ameţea tresăltând neîncetat. Faţa sa triunghiulară era presărată la
întâmplare cu pete de roşeaţă. Ochii săi porcini, de culoare verde, erau
împodobiţi cu lungi gene albe şi păreau că-l străpung pe interlocutor cu
săgeţile lor viclene. Claia de păr de un roşu aprins se zbârlea necontenit ca un
acoperiş de paie. Cel mai mândru însă era de nasul său, naiba ştie de ce. Când
deschidea gura se vedea un dinte, unul singur pe gingia de sus. Susţinea că
mai avea şi alţii, dar cum era vorba de măsele, nu se vedeau. Dumnezeu ştie
de unde dibăcise o pereche de ghete destul de mari pentru el! Probabil că
purta cel puţin patruzeci şi şapte.
Al treilea din acest cvartet, Pluto, era un munte de muşchi. Avea gradul
de Stabsgefreiter şi în realitate se numea Gustav Eicken. În cazul său nu
politica, ci infracţiuni cinstite de drept comun îl aruncaseră, de trei ori, în
lagărele de concentrare. Docher la Hamburg, după bunul exemplu al
tovarăşilor săi ciordise o groază de mărunţişuri prin antrepozite şi de pe vasele
ce se descărcau. În urma acestor activităţi, se aleseseră toţi cu câte şase luni
de puşcărie.
Pluto nu fusese eliberat decât de patruzeci şi opt de ore când venise
poliţia să-l caute. De data aceasta era vorba de fratele său, care falsificase un
paşaport şi care pentru aceasta îşi pierdu capul. Pluto mai făcu încă nouă luni
de pârnaie, fără a fi interogat vreodată. Apoi, într-o bună zi fu aruncat pe
stradă, după ce fusese snopit în bătaie, tot fără nici o explicaţie.
După trei luni fu din nou arestat. De data asta pentru furt, era vorba de
un întreg camion cu făină. Pluto habar n-avea nimic în legătură cu acest
camion, dar încasă totuşi încă o scărmăneală, apoi fu pus faţă în faţă cu un tip
27
care jură că-i fusese complice în „lovitura cu făina" şi se trezi condamnat,
după o judecată de zece minute, la şase ani muncă silnică. Doi ani îi făcu
într-un lagăr, apoi fu transferat, ca toată lumea, într-un batalion disciplinar şi
sfârşi prin a eşuă, împreună cu noi, în Regimentul 271 disciplinar. Dacă voiai
să-l vezi cuprins de-o furie oarbă, nu aveai decât să pronunţi cuvintele
„camion" şi „făină".
Ultimul din cei patru, Anton Steyer, Obergefreiter, nu era numit niciodată
altfel decât Tom Degeţelul. Măsura abia un metru cincizeci şi era originar din
Köln, unde lucrase în industria parfumurilor. O ceartă mai aprinsă, într-o
berărie, îl dusese drept în lagărul de concentrare, cu doi dintre amicii săi.
Unul căzuse în Polonia, celălalt dezertase, fusese prins, executat.
Trenului nostru îi trebuiseră şase zile să-şi atingă ţinta, respectiv
Friburg, pitoreasca aşezare din sudul Germaniei. Ştiam că nu vom rămâne
aici prea mult timp. Locul unui regiment disciplinar nu este în spate, ci mereu
în primele linii, acolo unde se scriu cele mai însângerate pagini din istoria
popoarelor. Circula zvonul că vom fi expediaţi în Libia, via Italia, în realitate
»ânsă nimeni nu ştia nimic. Prima zi s-a scurs cu formalităţile de clasificare,
predarea foilor de drum şi alte asemenea fleacuri. Ba am avut şi răgazul să
petrecem câteva clipe plăcute la hanul Zum Goldenen Hirsch4 al cărui patron
jovial se numea, evident, Schultze şi, mai puţin evident, se potrivi să fie un
vechi prieten al lui Joseph Porta al nostru.
Vinul era din belşug, fetele nostime, iar dacă glasurile noastre nu sunau
prea melodios, erau în schimb răsunătoare.
Se scursese atâta vreme de când nu mai luasem parte la asemenea
chiolhanuri şi atâtea lucruri hidoase continuau
să mă apese, încât mi-a fost foarte greu să îngrop trecutul sau, mai bine
zis, să-l elimin până peste noapte, fiindcă se ivise prilejul. Dacă am izbutit să
fac aceasta în seara aceea şi apoi în multe alte seri, a fost mulţumită lui Porta,
Bătrânului, lui Pluto şi lui Tom Degeţelul. Şi ei trecuseră prin toate iar acum
erau nişte duri, iar când aveau de pileală, fete ascultătoare şi cântece, puţin le
păsa de trecut şi de viitor.
La început feroviarul se codi. Un bun naţional-socialist nu găsea că ar fi
fost de bună-cuviinţă să facă cumpărături pentru foşti ocnaşi! Dar când Porta îi
strecură la ureche ceva în legătură cu o sticlă de rom, feroviarul uită pentru o
clipă calitatea sa de fiinţă superioară, o întinse până la Gehrltze, burtosul
nostru hangiu şi se întoarse foarte repede cu un pachet voluminos pe care îl
luarăm îndată în primire.
— Eşti membru de partid, nu-i aşa? întrebă Porta (Joseph) cu un amestec
subtil de nevinovăţie şi voioşie.
Feroviarul ne arătă uriaşa insignă a partidului nazist care chipurile îi
împodobea buzunarul uniformei.
— Bineînţeles! Dar de ce întrebi?
Ochii verzi ai lui Porta se făcură şi mai mici.
— Am să-ţi spun, prietene. Dacă eşti membru de partid, vei da ascultare
ordinului Führerului care prevede că bunul colectivului este mai presus decât cel
al individului. Prin urmare vei cuvânta cam în felul următor: „Bravi războinici
4
La Cerbul de aur
28
din al 27-lea Foc şi Pară! Pentru a vă sprijini să combateţi şi mai bine pentru
Führer şi popor, vă dăruiesc, din marea mea generozitate, această sticlă cu rom
pe care Dl. Joseph Porta, Obergefreher prin mila Domnului, în nemărginita sa
bunătate, hotărâse s-o înmâneze umilei mele persoane". Nu-s exact cuvintele pe
care te pregăteai a le rosti? Îţi stăteau pe limbă, aşa-i? Scumpul meu prieten, îţi
mulţumim din inimă şi acestea fiind zise poţi s-o ştergi...
Mâna lui Porta descrise o perfectă morişcă. Apoi îşi scoase chipiul şi zbieră:
— Grüss Gott!5
Îndată ce nefericitul feroviar se îndepărtase, scrâşnind din dinţi,
desfăcurăm pachetul.
Erau cinci sticle cu vin; era o bucată enormă de friptură de porc; erau doi
pui fripţi, era...
CIUDĂŢENII DIN BALCANI
— Dar ar trebui să ne amintim că plecăm la război şi că războiul poate fi
uneori o chestie foarte primejdioasă. După câte se spune unii mai şi mor la
război. Să presupunem că un glonţ rătăcit ne curăţă brusc, pe toţi deodată.
Sau să presupunem...
Glasul lui Porta deveni o şoaptă înfrigurată.
— ...că nimeni n-a fost atins dar glonţul sparge aceste trei sticle care
ne-au mai rămas! Iată ce aş numi grozăviile războiului!
În ciuda acestor perspective teribile am păstrat, totuşi, câte ceva pentru
mai târziu.
Curând trenul se puse în mişcare.
— Gata, pleacă, pleacă!
Singur Dumnezeu ştie poate de ce simţeam nevoia să urlăm, căci
plecarea trenului era un fapt evident, atât pentru noi, care eram instalaţi în
furgonul nostru, cât şi pentru toţi cei care rămâneau. Marile uşi ce lunecau pe
şine erau deschise pe amândouă părţile şi noi atârnam ciorchine, agăţaţi unii
de alţii şi zbierând care mai de care mai tare. Orice ne făcea să izbucnim în
urale răsunătoare: o pisică, o vacă şi cu atât mai mult o femeie!
— Spuneţi-mi şi mie ce naiba aclamaţi aşa? întrebă deodată Bătrânul.
Suntem chiar atât de bucuroşi că mergem la tăiere?
Porta se opri chiar la mijlocul unui „ura" şi începu să gândească profund.
— Ce aclamăm? Ei bine, măi cap de libelulă, nu prea ştiu bine. Urlăm, e
adevărat, dar de ce?
Ne consultă din priviri.
— Eu cred că ştiu, făcu Tom Degeţelul.
— Dă-i drumul, te ascultăm.
— Urlăm ura pentru că nimeni n-a auzit încă de un război care să nu
înceapă cu urale!
Tom Degeţelul ne privi solemn, adăugind inspirat:
— Şi pentru că am pornit la drum să îndeplinim o misiune nobilă.
Suntem pe cale să-l ajutăm pe scumpul nostru Führer, pe marele nostru
Adolf, să se aleagă cu o mare înfrângere, pentru ca porcăria asta de război să
se termine cât mai curând şi ca minunata prăbuşire a acestui regim putred să
devină o glorioasă realitate!
5
Formulă curentă de salut, în cazul acesta cu sensul de "la revedere"
29
Porta îl ridică de jos, îl sărută pe ambii obraji, îl repuse pe picioare, lungi
gâtul său de barză şi scoase un răget de supremă mulţumire pe care desigur
că Führerul îl auzi, dar nu îi putu prinde înţelesul.
Nu sunt cel mai indicat să exprim o părere obiectivă, dar din punctul de
vedere al simplului soldat, faimosul geniu german de organizare mi se pare
mult exagerat, cel puţin în ceea ce priveşte transportul trupelor. Impresia cu
care rămâne soldatul simplu de pe urma planurilor mult lăudate ale
Statului-Major General este că, dacă trebuie transportat dintr-un punct
într-altul, esenţial este a-l transportă în zig-zag. Să muţi un simplu soldat din
A în B, în linie dreaptă şi fără lungi opriri în mijlocul câmpului sau pe liniile
secundare ale unor mărunte gări de triaj, într-un cuvânt, fără nici o risipă de
timp şi de combustibil, ar însemna a revoluţiona arta războiului, realizând
acele frumoase planuri fără nici un fel de necazuri. Debandada războiului şi
titanica risipă de vieţi omeneşti, de hrană, de material şi inteligenţă rău
folosită, sunt subînţelese prin expresii precum „înaintarea conform planului",
pentru a nu mai vorbi de „redresarea frontului" şi „defensivă elastică", care
reprezintă un tragism atât de nemăsurat încât cu greu a putut fi închipuit.
Cred că există totuşi o explicaţie pentru dezordinea de nestăpânit a războiului.
Ea provine, printre altele, din faptul că fără dezordine responsabilităţile ar fi
mult mai uşor de stabilit. Dacă admitem că dezordinea face practic imposibilă
urmărirea răspunderilor, devine plauzibilă explicaţia următoare:
Dacă război = dezordine
şi dezordine = iresponsabilitate
atunci război = iresponsabilitate.
Este o ecuaţie la care vom avea adesea prilejul să revenim.
Am trecut astfel frontiera sârbească, unde am aflat că, până la noi ordine,
eram batalionul 18 din Panzer Division 12 şi că eram trimişi să învăţăm, pe
undeva prin Balcani, cum se mânuieşte un nou tip de tanc, după care vom fi
expediaţi pe front.
Îndată ce află noutăţile, Porta exclamă cu un zâmbet încântat:
— După cum merg lucrurile, asta nu se va întâmpla decât după jdemii de
ani. Fericirea ne este asigurată. Vom fi cu toţii fericiţi ca-n sânul lui Avraam şi
vom deveni repede miliardari. Şi am să vă explic pentru ce. În Balcani afacerile
sunt mai înfloritoare decât oriunde în Europa, şi aceasta pentru că, pe plan
comercial, se practică metoda directă: eu fur de la tine, tu furi de la mine, fără
probleme! Şi ce-i un soldat în primul rând, dacă nu un om de afaceri? Să fim
deci buni soldaţi, să ne amintim cele învăţate şi să le aplicăm cu dobândă.
Când voi părăsi minunaţii Balcani, voi fi în pielea unui tânăr bogat şi bine
garnisit.
De la Zagreb la Bania-Luca şi de la Bania-Luca la Socolevo, apoi brusc un
salt către Bord, la nord, şi spre est, din nou peste frontiera ungară... Aşa
înainta batalionul 18, săvârşind fapte de arme de neuitat, e adevărat, puţin
diferite de cele publicate în fiecare zi în comunicate sau proiectate pe ecranele
cinematografelor, la rubrica de actualităţi, spre bucuria asistenţei captivate de
muzica marţială. Nu (între noi fie spus), batalionul 18 nu a fost niciodată
filmat şi nici măcar amintit în nici un comunicat. Nu era decât unul din acele
batalioane cenuşii, anonime, decimate şi refăcute, decimate şi refăcute,
decimate şi refăcute fără întrerupere, pentru o cauză pe care o uram, chiar
dacă nu aveam darul de a ne exprima sentimentele cu concizia de invidiat a lui
30
Porta, care nu pierdea niciodată prilejul să completeze cu propriile sale
comentarii incredibilele comentarii ale speaker-ilor de la radio.
Prima oară era să-l pierdem pe Porta în orăşelul Melykut, la nord-est de
Pécs. Se căţără din mers în ultima clipă, cu ajutorul camarazilor şi, câteva
minute mai târziu, pe când treceam prin dreptul unor cocioabe din mahalaua
oraşului, văzurăm trei ţigănci caro îşi agitau frenetic mâinile, în semn de adio.
Porta le răspunse, zbierând:
— La revedere, fetelor. Dacă veţi avea un bebeluş şi va fi băiat, să-i
spuneţi Joseph, ca şi tatălui. Dar, pe sfânta fecioară, nu-l faceţi soldat; mai
degrabă peşte, e mai puţin îngrozitor!
Porta se instală apoi într-un colţ, scoase din buzunar o pereche de cărţi
incredibil de jegoase şi ne pofti degrabă la o inevitabilă partidă de
paişpe-douăzeci şi unu. Jucam de patru ceasuri când trenul se opri la orăşelul
de graniţă Mako, puţin mai la sud-est de Szeged.
Mi se spuse că făceam o haltă de zece ore înainte de a pătrunde în
România. Am sărit jos din tren să aruncăm b privire primprejur. Ca de obicei,
Porta porni ca cercetaş şi, ca de obicei, se întoarse după un timp, se apropie de
mine şi de Bătrânul cu aerul său cel mai nevinovat şi ne şopti:
— După mine!
Oraşul — ceva între sat şi aşezare provincială — părea mut în lâncezeala
după-amiezii. Veşmintele ni se lipiseră de piele pe când coboram împreună,
transpirând şi gâfâind, strada principală, pe care ţăranii zdrenţăroşi dormeau
pe pământ în umbra copacilor. Porta sări peste un gard, străbătu o
îngrăditură şi ne trezirăm într-o stradă îngustă mărginită de căsuţe cu
minuscule grădini.
— Nasul îmi spune ceva! anunţă Porta.
O luă la trap... ca mai apoi să trebuiască să treacă la galop, urmărit de o
mulţime de bărbaţi şi femei cuprinşi de furie, în timp ce Bărânul şi cu mine
treceam neobservaţi, în spatele unui gard, cu câte o gâscă sugrumată în fie-
care mână.
Doar răgazul să revenim la tren, să facem să dispară gâştele, şi am pornit
din nou în cercetare.
Porta ne venea de altfel în întâmpinare, sub pază bună, constând
dintr-un locotenent ungur, doi honvezi cu baionete la ţeava puştii, o pereche
din propria noastră poliţie militară şi vreo cincizeci de civili unguri, români,
slovaci şi ţigani, vociferând şi gesticulând.
Porta părea să ia lucrurile cu cel mai mare calm.
— Precum vedeţi, ne declară el, regentul maghiar Horty, cel mai bun
prieten al Führer-ului nostru din ţara aceasta, mi-a dat o gardă de onoare.
Din fericire procesiunea fu întâmpinată de maiorul Hinka când ajunse în
dreptul vagonului statului-major al convoiului. Nu numai că Hinka era tânăr
şi simpatic, dar era protectorul personal al lui Porta. Ascultă liniştit acuzaţiile
expuse de locotentul ungur; apoi, după ce acesta termină, se porni:
— Ce mai e şi cu povestea asta? Furt şi tentativă de omor! Nu te-ai
mulţumit să ne aduci întreaga populaţie pe cap sugrumând gâşte, dracu' să
mă ia dacă nu ai atacat şi soldaţi unguri, fraţii noştri de arme! Ba ai luat în şu-
turi şi un câine de rasă. Ai scos dinţii falşi ai notarului! Ai provocat două
avorturi! Ce-ai de spus în apărarea dumitale, măi gorilă jalnică cu picioarele în
X!
Totul răcnit din adâncul plămânilor, ca mulţimea întărâtată să-şi dea
seama că agresorul o încurcase rău de tot.
31
Pe acelaşi ton, Porta răspunse:
— Herr Major, cretinii ăştia congenitali sunt atât de mincinoşi încât
sufletul meu pios este zdruncinat până în străfunduri. Pe găoacea Sfintei
Elisabeta, jur că mă plimbam paşnic bucurându-mă foarte nevinovat de
vremea cea mai potrivită pentru a admira peisajul. Eram tocmai în mijlocul
unei rugăciuni de mulţumire adusă Domnului de a-mi fi îngăduit să fac parte
dintre aleşii săi, soldaţii marelui şi mult-iubitului nostru Führer şi totodată de
a fi văzut marile suburbii ale scumpei noastre capitale Berlin, când deodată,
cu o bruscheţe cu totul nepotrivită pentru nervii mei delicaţi, am fost smuls
din pioasele mele meditaţii de către o bandă de diavoli turbaţi, ce au răsărit
din tufişurile unde mă aşteptaseră ascunşi. Nu ştiu ce îşi închipuiseră ei
să-mi reproşeze, dar ce puteam face atunci altceva decât să scot un ţipăt de
groază şi să-mi iau picioarele la spinare? Era limpede că îmi voiau pielea. Veţi
observa că unul dintre ei are ceas şi doi fumează pipă. Prin urmare nu voiau
să-mi ceară nici foc şi nici să mă întrebe cât e ora. Apoi, cum luam un viraj
într-o aripă cu viteza maximă permisă în asemenea cazuri, m-am pomenit
nas-in-nas cu unul din războinicii ăştia de operetă cu chipiul lor neghiob cu
pene şi cu diagonala pe piept. Ce puteam face când a încercat să mă oprească,
dacă nu să-i dau un brânci uşor, foarte curtenitor de altfel, aşa cum se
cuvenea. Mi se pare că a căzut, într-adevăr, destul de rău, dar dacă încă nu
s-a sculat aş da bucuros o mână de ajutor să-l transportăm la spital. După
întâlnirea asta un întreg coteţ de orătănii deastea cu pene s-a năpustit pe
mine urlând precum indienii pe picior de război, dacă ar fi să credem, cel
puţin, ce-i scris în cărticica aia minunată Herr Major a citit-o cu siguranţă —
„Ucigaşul de cerbi", da, aşa se cheamă, şi dacă n-aţi citit-o, Herr Major, voi
scrie bunicii să mi-o trimită, ştiu c-o mai are în bibliotecă...
— Destul, Porta! mugi maiorul. Ce ştii despre gâştele alea?
Pe obrazul murdar al lui Porta curgeau lacrimi, spre încântarea noastră.
— Herr Major, spuse văicărindu-se, habar n-am despre ce gâşte vorbesc
oamenii ăştia. Dar dumneavoastră ştiţi de câte ori s-a mai întâmplat să fiu
luat drept altul. Sunt cel mai nenorocit om de pe pământ şi sunt sigur că am
cel puţin două sosii. Bunica spunea mereu...
Muşchii obrazului maiorului Hinka începură să tremure periculos, dar
izbuti să rămână serios şi, întorcându-se către locotenentul ungur, îl asigură
că Porta va fi aspru pedepsit. Pentru jaf în teritoriu aliat.
În seara aceea maiorul Hinka mâncă şi el friptură de gâscă.
Căţărându-ne pe deasupra şi dedesubtul unui număr nesfârşit de
vagoane, am ajuns la unul foarte mare, ce purta sigiliul Wermacht-ului. Sigiliul
precum şi lacătul greu nu opuseră multă rezistenţă şi Bătrânul împinse în lături
uşa pe şine.
— Ce părere aveţi, ia priviţi ce-i înăuntru.
Ceea ce am putut vedea ne făcu aproape să cădem jos. Doamne
Dumnezeule! Mai existau oare asemenea lucruri? Cutii cu ananas, bere, fileuri
de vită, jambon, sparanghel, languste, creveţi, măsline, sardele portugheze,
borcane cu ghimbir, caise şi piersici. Ceai adevărat, cafea adevărată, şocolată,
ţigări şi vinuri fine. Vin alb, vin roşu, coniac, şampanie. Un adevărat magazin de
coloniale pe roţi, ce mai, un poem epic, o feerie orientală.
— Dumnezeule atotputernic! gâfâi Tom Degeţelul. Cui i-e destinat vagonul
32
ăsta?
— Vrei să zici: cui îi era destinat? îl corectă Pluto. Chiar şi un animal ca tine
ar trebui să înţeleagă că însuşi Domnul ne-a condus paşii. Şi dacă Domnul şi-a
dat atâta osteneală, nu-i pentru ca tu să stai pe labele dinapoi şi să pui întrebări
tâmpite!
A doua. zi, când am intrat în marea gară de mărfuri din Bucureşti, unde
trebuia să ne transbordăm, Porta se făcu nevăzut cu o ladă de vin şi nu mult
timp mai târziu apăru în mare grabă o locomotivă care luă vagonul nostru şi îl
rândui pe o linie de garare, la adăpost de priviri prea indiscrete.
Porta îl puse pe un Stabsfeldwebel să întocmească chiar şi un bon ce
confirma că vagonul era proprietate legitimă a batalionului 18.
SPLENDORILE BALCANILOR
Am fost cantonaţi într-o cazarmă românească aproape de râul
Dombrovitza 6 , nu departe de oraş. Într-o sâmbătă seara Porta se duse la
Bucureşti să joace poker cu nişte cunoscuţi de-ai săi români şi duminică
dimineaţa nu se prezentă la apel. Am răspuns „prezent" în locul lui, dar era
limpede că situaţia aceasta nu putea să dureze prea mult.
Pluto bănuia că după ce pierduse tot ce avea chiar şi hainele de pe el,
Porta aştepta acum, în tovărăşia unor fetişcane românce, să venim să-l luăm.
Povestea asta ni se părea greu de înghiţit, căci Porta era un măsluitor genial,
explicaţia cea mai probabilă — şi totodată mai îngrijorătoare — era că-i
curăţase pe toţi ceilalţi şi o păţise la ieşire!
Imediat după „zeama" de la prânz, am pornit-o prin oraş. Să-l cauţi pe
Porta într-un oraş de un milion de locuitori era o încercare disperată, mai ales
că Bucureştiul se întinde pe o suprafaţă considerabilă cu marile sale parcuri,
cu bulevardele sale largi şi cu străzile sale nesfârşite pe care toate casele au
grădina lor proprie.
Dar grija noastră se dovedi de prisos. Pe când străbăteam în lung şi-n lat
unul dintre cele mai frumoase cartiere rezidenţiale ale oraşului, atenţia ne-a
fost atrasă de un alai ciudat şi gălăgios. Atât de ciudat şi de gălăgios încât
lumea se adunase să-l privească trecând.
Patru bărbaţi — doi ostaşi români, un bersaglier italian şi un civil în
ţinută de seară — se împleticeau voioşi sub povara unei mari lectici, cât un
compartiment de tren şi, în timp ce cărau straniul vehicul, zbierau cât îşi ţinea
gura cântecul „intr-o piaţă persană", stimulaţi şi acompaniaţi de un flaut
invizibil.
Din măruntaiele monstrului de aur şi lac roşu se ridică deodată glasul
flautistului:
— Opriţi, sclavilor! Pregătiţi-vă de aterizare! Atenţiune... STAI!
Dispozitivul atinse caldarâmul cu o hărmălaie ce putea fi auzită la mari
depărtări şi blindat voluputos până la urechi, apăru Porta al nostru. Şi el era
în ţinută de seară cu plastron apretat, redingotă, joben şi monoclu. Ne salută
cu un gest pe care romancierii francezi de mâna a doua de la finele secolului
l-ar fi calificat drept indescriptibil şi ni se adresă afectat:
— Dragilor! Fraţilor! Permiteţi-mi să fac prezentările: contele de Porta,
prin graţia Domnului. Şi dacă nu mă înşel, mi se pare că v-am cunoscut...
6
Evident, e vorba de Dâmboviţa
33
Care mai este soarta armatelor germane? Aduceţi-mi lista victoriilor de astăzi!
— Ce naiba-i caraghioslâcul ăsta arab în care te laşi dus? se interesă Tom
Degeţelul. Cinstitele noastre bou-vagoane nu-ţi mai sunt bune?
— Am de gând să fiu transportat pe frontul de est în acest car special
purtat pe braţe, rezervat exclusiv pentru cei mai buni ostaşi ai armatei
germane.
Mi se adresase mie.
— James, vei merge în urma mea şi la nevoie îmi vei da puşca. Te vei mai
asigura de asemenea că cel mai bun trăgător din întrega Germanie ocheşte
cum se cuvine înainte de a-l lăsa să gâdile trăgaciul! Nu putem tolera nici un
glonţ pierdut, ăsta e o chestie de prestigiu...
— Şi uniforma ta?
— Domnilor, acesta e un război de gentlemeni. Deci, mi-am pus uniforma
de gentelmen... Şi pe lângă această lectică şi această redingotă fără cusur am
mai câştigat şi 2 300 lei, precum şi o prea frumoasă cutie muzicală pe care o
veţi putea privi acum în premieră...
Plonjă în adâncul lecticei şi se întoarse cu o splendidă cutie muzicală,
care, în acompaniamentul unui menuet gingaş, făcea să danseze o pereche de
păstori din porţelan. Fără îndoială un obiect de mare valoare, pe care
poimâine avea să-l dăruiască unui vatman.
— Şi, în sfârşit, am mai câştigat şi o amantă... Cu picioare şi tot ce-i
trebuie...
— O ce?
— Ce, o ce? îngână Porta ca un ecou. Nu ştiţi, copiii moi, ce-i aia o
amantă? Este o jucărie de lux pentru conţi şi baroni. Are pulpe, sâni şi fese.
Adică să ai cu ce te jucă. Se găseşte de cumpărat în prăvăliile foarte scumpe,
în care se bea şampanie în timp ce priveşti modelele expuse.Ca să funcţioneze,
trebuie să dai un cec, dar când funcţionează, se agită de sus şi până jos până
când slăbeşte arcul şi trebuie să-l întorci din nou, cu un alt cec. Dacă cecurile
nu-ţi lipsesc, funcţionează întruna.
Porta aruncă o sticlă de vin celor patru hamali ai săi urilnd:
— Luaţi carburant, sclavilor! Beţi şi fiţi fericiţi!
Ne întinse şi nouă câteva sticle cu şnaps, încheind cu un gest larg:
— Să cântăm acum oda bunilor zei păgâni!
Duse flautul, la gură şi reîncepu să cânte pe fondul zbieretelor corului
hamalilor:
A sosit vremea să golim cupa plină,
A sosit vremea să batem pământul cu dansul picioarelor noastre
dezlănţuite!
A sosit vremea să înăbuşim neamul zeilor...
Strigai, la Porta:
— Hei! de unde l-ai mai scos şi pe Horaţiu?
Îmi răspunse cu nevinovăţie că el însuşi compusese versurile acestea.
— Nu mai spune! i-o întoarse Bătrânul. Nu te credeam atât de bătrân!
Romanii — şi nu românii! — cântau asta acum două mii de ani!
Sclavii lui Porta ne-au descris cu lux de amănunte cele întâmplate în
noaptea trecută... Porta jucase poker cu un tânăr baron, amândoi măsluind
cărţile cu o asemenea grosolănie încât până şi un prunc şi-ar fi dat seama.
Bineînţeles că Porta câştigase totul, până şi ţoalele baronului. Apoi
34
sărbătoriseră cu toţii împreună iar cei patru cheflii îl duceau acum pe Porta la
tânăra doamnă pe care nefericitul baron o jucase şi o pierduse.
Procesiunea o luă din nou din loc împleticindu-se, iar noi, clătinând din cap şi
strângând bine preţioasele noastre sticle cu rachiu, am privit-o plecând.
După-amiază târziu cei patru robi l-au depus pe Porta, lectica, flautul şi
tot restul în faţa zidurilor cazărmii. Noi eram cu ochii-n patru şi, de îndată ce
a fost în siguranţă la infirmerie, am cumpărat complicitatea unui medic tânăr
care l-a luat sub aripa lui ocrotitoare pentru un somn reparator de două zile,
cât a avut nevoie ca să-şi revină după boroboaţa lui. Tot restul războiului a
târât după el smokingul, împăturit cu grijă la fundul raniţei. Din când în când
îl îmbrăca, de fiecare dată când considera că e cazul să sărbătorească ceva, şi
am să revăd mereu în amintire silueta lui deşelată împopoţonată cu frac şi
plastron alb în tranşeele frontului de răsărit.
Poate că lectica este şi acum în acelaşi loc, lângă zidul cazărmii din
Bucureşti, monument paşnic al unei întâmplări obscure dar glorioase din
război? Dacă-i aşa, cred că românii se uită la ea mai puţin încruntaţi decât la
ruinele pe care le-au lăsat în urma lor armatele „aliate" ale Germaniei mari.
Dacă ar fi existat mai mulţi Porta şi mult mai puţini căpitani ca Meier, nu
încape îndoială că am fi cucerit toate ţările şi i-am fi înfrânt pe toţi duşmanii
noştri făcând din ei nişte prieteni, nişte fraţi. I-am fi înfrânt nu pe câmpul
grozăviilor, ci în mari întreceri într-ale băuturii, care au măcar avantajul că
oferâ satisfacţii oricui participă la ele... Şi, pe deasupra, oare nu te vindeci mai
repede de o mahmureală decât dacă ţi-e smuls un picior de explozia unui
obuz?
De când ne despărţiseră la Friburg schimbasem multe scrisori afectuoase,
dar în toate scrisorile de la Ursula desluşeam o urmă de descurajare ce mă
făcea să-mi pierd minţile aruncându-mă în chinurile unor gânduri fără răspuns,
cuprins totodată de dorinţa de a-i arăta că se înşeală, că mă iubea şi ea, dar nu
voia s-o recunoască...
Răspunsul ei la telegrama mea mi-a parvenit în aceeaşi seară:
ÎNTÂLNIREA VIENA. STOP. AŞTEAPTĂ-MĂ BUFET CLASA INTÂI. STOP.
URSULA
URSULA
Ursula nu a venit la întâlnire. Probabil că trenul ei avea întârziere.
Trebuia să sosească dintr-o clipă într-alta. De la masa pe care o alesesem
puteam supraveghea uşa. Un şuvoi necontenit de oameni care intrau şi
ieşeau, uneori pătrundea deodată în sală atât de multă lume încât nu-i
puteam cuprinde pe toţi dintr-o privire şi atunci săream în picioare, pradă
furiei.
Trecu mai mult de o oră.
Am scos din buzunar scrisorile ei şi le-am recitit, pentru a mia oară,
cuvânt cu cuvânt, la fiecare rând ri-dicând privirea către uşă. Şi deodată m-a
cuprins panica: nu cumva întârziasem să mă uit? Poate că între timp ea
intrase, iar eu tocmai citeam o scrisoare...Poate nu mă zărise? Poate plecase?
Poate că acum se afla din nou în trenul de München?
35
La capătul a două ore am părăsit bufetul şi m-am interesat dacă trenul de
la München avea întârziere. Mi s-a răspuns că sosise cu un ceas înaintea celui
cu care venisem eu. Omul era politicos, prietenos, dar câtuşi de puţin afectat
de problemele mele. De aceea nici nu i-am spus nimic, dar desigur că se putea
citi pe chipul meu.
Dezumflat, nehotărât, am pornit-o la întâmplare. Ce dracu venisem să
caut la Viena? Am revenit la masa mea din bufetul gării şi am rămas acolo,
buimac, cu ochii în gol, încercând să gândesc, cu jale în suflet, scornind
diferite teorii, născocind mii de planuri ingenioase, presupunând mii de
întâmplări care ar fi putut explica absenţa ei şi urând lumea întreagă, în timp
ce în jurul meu, în sală, glasurile zumzăiau, vesela clămpănea, cele două case
de înregistrat sforăiau deschizându-se şi închizându-se la loc Toţi erau
ocupaţi fie să servească, fie să mănânce, să pălăvrăgească sau să râdă,
într-un cuvânt, să trăiască. Eram singurul pe care nimeni nu-l cunoştea, de
care nimeni nu se ocupa şi care, nefiind în stare nici să trăiască, rămăsese pur
şi simplu aşezat, din ce în ce mai rătăcit, pe când viaţa sa lăuntrică lua forme
din ce în ce mai fanteziste. Nu cred să fie cineva mai anormal decât cel care,
stând liniştit la o masă dintr-un restaurant, îşi aşteaptă zadarnic iubita.
Termenul întâlnirii era depăşit acum cu mai mult de trei ore; era limpede că
nu va mai veni. Nebunia mea luase forme deosebit de dureroase, care poate ar
fi rămas de nelecuit, dacă nu ar fi venit. Dar ea veni, dulce şi graţioasă şi
veselă ca o flacără.
Degetele mele striveau ţigara dintre ele iar ţigara îmi ardea mâna, însă
mintea mea nu era în stare acum să înregistreze durerea: totul se concentră în
ochii care priveau şi priveau... Priveau taiorul gri şi pantofii cu toc jos şi
valijoara ce purta iniţialele U.S. şi mâna care o ţinea, o mână parcă anume
făcută să cuprindă ceafa unui bărbat.
— Am greşit trenul. Sunt de neiertat...
În ciuda protestelor ei i-am sărutat mâna şi am aşezat-o lângă mine, pe
bancheta de la perete.
— Draga mea...
— Băiatule, în primul rând trebuie s-o hrăneşti pe draga ta dacă nu vrei
să moară de foame... Nu, nu, fii cuminte şi comandă-ne ceva bun şi o sticlă cu
vin. Abia după aceea îţi voi spune ce vom face.
Am comandat pilaf cu sos de ardei şi am ales un număr de pe lista de
vinuri. Încă mai eram cumplit de zdruncinat, dar îmi mai rămăsese totuşi
destulă prezenţă de spirit să nu spun nimic în primul sfert de ceas, în afară de
„draga mea". Era mărturisirea cinstită că în căpăţâna mea ceva şchiopăta, o
mărturisire care nu putea să-i displacă...
Mai aveam o oră până să plecăm spre Hochfilzen.
— Când mi-ai telegrafiat că ai cinci zile permisie, m-am gândit imediat că
acolo trebuie să mergem. Şi ţie îţi place muntele, nu-i aşa?
— Draga mea...
— Eşti imposibil! Trebuie să mai bei. Pentru a reveni la normal. N-am de
gând să călătoresc cu un sărac cu duhul. Nu pentru că eu aş fi perfect
normală! Doamne, în ce încurcătură m-am băgat?
Am golit paharul şi le-am umplut din nou pe al ei şi pe al meu.Nu m-am atins
de mâncare, în timp ce ea îşi devora porţia de pui şi sosul de ardei şi pâinea şi
orezul turuind cu o însufleţire reconfortantă. Eram niţeluş dezamăgit că nu
părea să-i pese de lipsa mea de apetit, un subiect care de obicei o preocupa
mult. Îmi spunea mereu că sunt slab ca o aşchie şi că trebuie să mănânc mai
36
mult. Astăzi însă părea că nu se gândeşte la asemenea lucruri. În ea se
petrecuse o schimbare şi, în unele momente, aveam impresia că era la fel de
nervoasă ca şi mine şi ne căutam orbeşte unul pe celălalt, ca doi străini, şi
tocmai de aceea desfăşura această activitate... devorantă!
— Te-ai încurcat într-o poveste cu luna de miere, i-am spus, răspunzând
la întrebarea ei. Luna noastră de miere.
Izbucni în râs şi apoi, deodată, după o îndelungă nemişcare îngândurată,
mi-a luat mâna apăsând-o pe obrazul ei.
— Nu ştiu, spuse, nu ştiu... Dar pentru că nu ai decât cinci zile şi pentru
o mulţime de alte motive... vei avea ceea ce îţi doreşti, tot ce-ţi doreşti. Eşti
mulţumit?
Răspunsul m-a zguduit şi am şoptit cu oarecare incoerenţă:
— Ceea ce vreau nu-i ceea ce doresc, este ceea ce doreşti şi tu. Nu a venit
timpul să luăm acel tren faimos?
Pe peron mi-a luat din nou mâna şi s-a oprit privindu-mă.
— Du-te înapoi şi cumpără o sticlă de coniac.
Când căpitanul de stat-major a dat cu ochii de noi în compartiment, o
femeie frumoasă şi elegantă, o sticlă de coniac şi un ostaş amărât dintr-un
regiment disciplinar, s-a răsucit pe călcâie, ca nu după mult timp să apară doi
poliţişti militari. În timp ce le-am prezentat actele şi suplimentul de clasa a
doua, o tăcere grea s-a lăsat peste noi. Ursula le înfruntă privirile curioase cu
o furie de gheaţă, ostentativă. Dar din fericire se abţinu să spună ceva.
Căpitanul coborî la Linz, fără ca privirile Ursulei să-l fi părăsit măcar o clipă.
N-aş fi vrut să fiu în pielea lui. Perechea de civili coborî la Setztal lăsându-ne
singuri în compartiment. Spre marea mea surpriză, Ursula a fost cea care a
luat iniţiativa sărutându-mă. O sărutare lungă. Înfrigurată, disperată, care o
lăsă fără suflu.
— Tot ce-ţi doreşti, gâfâi, cu faţa, spre fereastră. Există şi limite la ce au
dreptul să facă...
Privirea îi mai era învăpăiată de mânie când se întoarse spre mine.
— Vei avea tot ce-ţi doreşti. Chiar acum, dacă vrei...
Era nemaipomenit să poţi râde. Să râzi în voie.
— Puţin să-ţi pese de ei! Pentru noi parcă nici n-ar exista. Sunt josnici şi
de dispreţuit. Câteodată te împiedici de ei, vrând-nevrând, nu poţi evita mereu
să calci în murdărie. Dar după aceea te ştergi pe tălpi şi mergi mai departe.
Am deschis sticla de coniac.
— Să bem în cinstea picioarelor bine şterse...
Prin ferestre munţii se înşiruiau în amurg împreună cu ploaia, cu stâlpii
de telegraf. Apoi veni întunericul să ne ţină tovărăşie. Când ne-am trezit era
trei dimineaţa, la douăsprezece şi un sfert ar fi trebuit să coborâm la
Hochfilzen.
— Innsbruck, Innsbruck, gâjâia difuzorul care ne trezise.
Ne-am aruncat din tren, chiori de somn. În timp ce eu telefonam la toate
hotelurile din oraş, Ursula intră la toalete să-şi aranjeze puţin ţinuta.
Am regăsit-o la orologiu, aşa cum convenisem.
— Ai găsit o cameră? se informă.
— Da. Hotel Jägerhof.
— Mi s-a făcut frig. N-a fost uşor, nu-i aşa?
Sunasem la douăzeci şi trei de hoteluri, dar i-am spus că fusese foarte
uşor, că nu putuseră rezista frumosului meu glas de bariton. Sala paşilor
pierduţi era pustie şi cufundată în umbră. Pe undeva cineva târa o găleată şi,
37
nu departe de noi, un măturător împrăştia sârguincios rumeguş pe lespezile
viu colorate.
— Luna de miere la Innsbruck, exclamă Ursula. Îţi pare rău?
— Nu. Şi pe-aici sunt munţi! Dă-mi valiza...
Piaţa din faţa gării era şi ea pustie. Plouase şi aerul era îngheţat. Unde
naiba putea fi Hotel Jägerhof?
I-am şoptit:
— Aşteaptă-mă un minut.
Am intrat din nou în holul gării. Nu se mai vedea suflet de om, dar lângă
chioşcul cu ziare era o cabină telefonică. Cu puţin noroc poate voi putea obţine
un taxi...
— Hei, tu de colo!
Am luat mâna de pe uşa cabinei, care se închise în spatele meu cu un soi
de oftat.
— Urmează-mă imediat!
Biroul poliţiei militare era inundat de o lumină crudă. Am simţit cum îmi
curge sudoarea la rădăcina părului. Luminile astea erau prea albe. Chiar şi
astăzi o lumină prea albă încă mai are darul să mă facă să transpir.
Subofiţerul de serviciu consultă din priviri pe cei doi care mă aduseseră.
Apoi îmi scrută curios chipul.
— Ei bine?
— L-am găsit dând târcoale prin gară.
Subofiţerul se întoarse spre mine.
— Ce dracu' cauţi aici în toiul nopţii?
Luasem poziţia de drepţi.
— Tocmai chemam un taxi. Soţia mea şi cu mine am venit aici de la
Viena, cu expresul de noapte, să petrecem împreună permisia. Poftim actele
mele.
Le examină.
— Un puşcăriaş în permisie! Pare ciudat la prima vedere.
M-am silit să-i înfrunt privirea. O muscă bâzâia, bâzâia... Zbura încoace
şi încolo prin încăpere.
— Unde ţi-e nevasta?
— Mă aşteaptă afară, lângă intrarea principală.
Făcu un semn către zbiri.
— Mergeţi şi-o căutaţi.
Le auzeam bocancii răsunând în sala paşilor pierduţi, odată cu zborul
zănatec al muştei aceleia tâmpite... Subofiţerul se mişcă în scaunul său. O
uşă se crăpă şi apăru un chip somnoros.
— Cât e ceasul?
— Trei şi jumătate.
Chipul dispăru.
— Ai bilet de tren?
Am tresărit. Nu puteam spune că îl pierdusem. Voia să ştie dacă aveam
bilet de întoarcere la Viena. Voia să vadă şi biletul Ursulei. Nu era chip de
scăpare.
— Biletul ăsta e numai până la Hochfilzen. Care-i explicaţia?
— Am adormit. Şi ne-am trezit la Innsbruck.
— Vrei să spui că ai făcut tot drumul ăsta fără să plăteşti?
— Da. Abia am avut timp să coborâm aici. Dar suntem gata să plătim
diferenţa...
38
Nu răspunse. Sună telefonul. Ridică receptorul.
— Poliţia gării... Cine? o clipă...
Urmări cu arătătorul o listă de pe perete, de lângă el.
— Nu, n-am numele ăsta... Cu siguranţă e o greşeală. Da, harababura
obişnuită, mereu câte o încurcătură pe ici, pe colo... Am să arunc o privire, dar
va fi degeaba...
Ursula pătrunse în birou şi mă privi evident înfricoşată. Am aşteptat.
Musca bâzâia întruna. Batalion disciplinar. Batalion disciplinar. Puşcăriaş.
Subofiţerul, râse în receptor şi-l aşeză cu grijă la loc. Examină actele. Ursulei,
şi bineînţeles că a trebuit să recunoaştem că nu eram căsătoriţi.
— Încă nu, admise Ursula. Încă nu, dar mâine...
Brusc, îşi recăpătă sângele rece.
— Ascultaţi, toate astea nu sunt decât urmarea unei greşeli nefericite...
Dacă nu am fi adormit, am fi coborât la Hochfilzen şi nimic nu s-ar fi
întâmplat. Ştiţi şi dumncavoastră cât de greu este unui soldat dintr-un...
dintr-un batalion disciplinar să obţină o permisie. Soţul meu are o permisie.
Nu a făcut nimic nepermis... Înţelegeţi, de-atâta timp nu ne văzusem... Arăta
sticla de coniac.
— Eu l-am pus să cumpere sticla aceasta, doream să se simtă bine... Am
băut puţin şi tot eu l-am încurajat să...
— Să ce?
Era minunată. Roşind puternic, cu privirea scânteietoare, lovea drept în
inima bărbatului, în felul direct, lipsit de menajamente al femeilor.
— Ei bine... Eram singuri în compartiment. Şi nu-l văzusem de o veşnicie.
N-a făcut nimic rău, s-a purtat ca un bun soldat, asta-i tot!
Ultima remarcă a fost genială. Subofiţerul ne-a dat actele înapoi.
— Puteţi pleca...
Se mai întoarse o dată spre mine:
— S-o ţii mereu aşa, să fii un bun soldat!
Uşa s-a închis în urma noastră curmând concertul de râsete deşucheate.
— S-o ştergem, şopti Ursula târându-mă după ea, aproape în fugă. S-o
ştergem, mi-e frică...
Din nou în piaţa pustie, udă de ploaie şi am văzut că era palidă şi fruntea
ei netedă, dedesubtul părului, negru, se acoperise cu picături care nu erau de
la burniţă:
— Ţine-mă strâns, cred că voi leşina.
Am lăsat repede valiza jos pentru a o susţine, ajutând-o să se aşeze pe o
treaptă.
— Apleacă-ţi capul Intre genunchi. Aşa, acum nu te mai mişca, îţi trece
imediat...
— Mă simt mai bine acum, spuse puţin mai târziu. Nu eşti prea supărat
pe mine?
— Să fiu supărat!
— Slăbiciunea asta... Nu-ţi sunt de prea mare folos...
— Cum poţi spune aşa ceva! Dacă n-ai fi salvat situaţia, dumnezeu ştie ce
ne mai aştepta. Ar fi căutat tot felul de confirmări şi trebuie să-ţi spun că o
convorbire telefonică cu Bucureştiul nu se obţine într-un sfert de oră. Oricum
aş fi fost obligat să petrec restul nopţii cu ticăloşii ăia! Ai fost minunată şi
foarte curajoasă... Dar acum cred că te simţi sfârşită. Vrei să mă duc sa caut
un taxi?
— Nu, nu. Vin cu tine. Nu ne mai despărţim pentru nimic în lume. Să mai
39
stăm câteva minute, apoi vom merge împreună să căutăm o maşină.
Am strâns-o la piept. Un fior o scutură.
— Să mergem, mi-e frig.
În cele din urmă am găsit o trăsură care ne-a dus la hotel. Jägerhof era
un hotel alb, mare, adormit în spatele uşilor cu geamuri, la capătul unui drum
pavat care încetinise mersul calului. Bătrânul portar şterse numele Ursulei pe
care îl înscrisesem în registru spunându-mi prieteneşte că nu e nevoie să trec
numele de fată al soţiei mele.
— Domnul şi doamna, conchise el zâmbind. Este de ajuns.
Eram roşu ca sfecla. Băiatul de la ascensor ne-a zâmbit şi el în timp ce
priveam drept înaintea mea... Pe când camerista scotea cuverturile, Ursula
ieşi pe balcon. Tuşind încurcat, am trecut în camera de baie. Camerista se
retrase apoi şi noi am rămas privindu-ne în ochi.
— Ei bine, iată-ne aici! O ţigară? Mâna îi tremura, mai-mai să frângă,
chibritul. Jena noastră era cumplită. Aerul uscat al acestei camere străine,
unde totul era atât de curat, dar atât de impersonal. Surescitarea, emoţia,
oboseala. O slăbiciune emoţională? Mă simţeam la fel de greoi, de slăbit, ca
după o săptămână de manevre. Ursula se ţinea foarte drept în faţa mea, cu
umerii căzuţi, cu ochii ei de culoarea alunei şi nu cunoşteam alţi ochi ce
puteau exprima atâta tristeţe, atâta oboseală ca ochii de culoarea alunei. Al
cui era rândul să facă primul pas? Aveam oare dorinţa şi puterea de a-l face,
nu aveam să stricăm totul pentru totdeauna cu amărăciunea unei amintiri
penibile? Ce-ar fi trebuit, ce aşteptam unul de la celălalt?
— Termin ţigara pe balcon în timp ce tu te cul... te dezbraci...
Era îngrozitor. Nu îndrăznisem sa spun nici „în timp ce te culci".
Există oare ceva mai monstruos de paşnic decât noaptea? Munţii, în
întuneric, apăsau cu întreaga lor masă în aşteptarea zilei care îi va face să
apară aşa cum sunt în realitate. Munţi înalţi, munţi negri, mâine vom şti cum
sunteţi. Mâine vom fi dormit, mâine vom lua micul dejun împreună cu voi şi
vom vorbi despre ascensiuni. În noaptea asta totul este prea întunecat, nu ne
puteţi bucura privirile cu nimic.
— Poţi veni, dragul meu...
În baie, unul dintre cele două pahare era pe jumătate plin cu coniac.
Celălalt era gol, dar mi-am dat seama că şi în el fusese coniac. L-am luat pe cel
cu băutură.
Dacă îi spun că suntem prea obosiţi, va crede că este numai din grijă faţă
de ea, va fi de acord şi vom rămâne unul lângă celălalt, amândoi aşteptând ca
celălalt să cedeze primul somnului. Şi poate va fi puţin decepţionată, în ciuda
oboselii? Dar dacă i-aş spune...
Nu-i deloc uşor să rezolvi asemenea probleme. Taurii şi armăsarii umani
din romanele americane, eroii emotivi ai lui Hemingway, campionii sexuali cu
inima de piatră... În clipa aceasta hotărâtoare îi invidiam. Dar nu, doar
moartea e hotăritoare, Atât timp cât mai există viaţă...
— Beau în cinstea picioarelor bine şterse, am spus golind paharul.
— Dragul meu, murmură ea cu glas copilăros.
I-am aşezat capul în scobitura umărului meu şi am acoperit-o cu pătura.
— Mâine vom face fapte de arme ca în Hemingway... Muntele mi-a şoptit
să-ţi spun că mâine ne va arăta şi el de ce e în stare. Dar în seara asta, pe
cinstea mea, vreau să dorm...
Râse uşor.
— Dragul meu...
40
Îşi puse apoi capul pe pernă. Îşi strecură braţul sub al meu şi, în clipa
următoare, toate se mistuiră. Câteva ore de somn bine alcoolizat, somn greu
de brute primitive şi ne-am trezit amândoi deodată, în exact aceeaşi poziţie...
Şi atunci muntele ne arătă de ce era în stare. Şi am urcat muntele şi ne-am
odihnit pe munte...
Nimic nu trebuie forţat, în asemenea cazuri cel mai bine este să dormi...
„Te iubesc. Te iubesc din tot sufletul..." Lacrimi mari, lunecoase străluceau
pe genele ei lungi, urmând încet rotunjimile obrajilor. Ţinea cu încăpăţânare
ochii închişi...
ULTIMELE ZILE
Soarele dimineţii ne scăldă în lumină pe când stăm la masă luând micul
dejun: un mic dejun pantagruelic, pe care ni-l adusese băiatul de serviciu.
Ursula îmi întinse zâmbind încă o felie de pâine cu unt.
— Hai, hai, trebuie să mănânci!
— Dar nu pot să mănânc atâta! Prea sunt obişnuit să sar peste mese, de
aceea...
— Trebuie să te dezbari de obiceiurile astea proaste. Nu mănânci mai
nimic! Pentru numele lui Dumnezeu, Sven, nu eşti decât piele şi os!
M-am privit fără voie şi am fost silit să recunosc că avea dreptate. Braţele
mele erau atât de slabe încât le puteam cuprinde cu mâna. Doamne, ce putuse
găsi la un sfrijit ca mine? O femeie sănătoasă şi voinică, cu pieptul tare,
şolduri rotunde, toată numai rotunjimi armonioase, pe lângă unul ca mine,
colţuros şi lipsit de graţie... Făcută să fie înconjurată de o familie bronzată, cu
prunci bucălaţi, băieţi blonzi şi fete guralive, cerând întruna alte tartine. Şi un
tip înalt şi zdravăn, care vine seara acasă. Un zdrahon de bărbat ca un urs. Nu
ca mine.
— Hai, mai bine mănâncă decât să-ţi plângi singur de milă. Eşti destul de
bine şi aşa. Şi după micul dejun nădăjduiesc o groază de lucruri. Înainte de
toate însă trebuie să mănânci. Măcar încă două ouă. După aceea mă voi
supune rafinamentelor tale orientale...
— Stai aşa, e un lucru pe care nu-l putem face!
Am tot plimbat îmbucătura de pâine în gură, până să reuşesc s-o înghit.
— Da? Şi mă rog, ce nu putem face?
— Să ne ghiftuim fără griji aşteptând ce o să urmeze.
— Şi cine-ţi spune că trebuie să aşteptăm urmarea? Asta vine de la sine.
Până una-alta, mănâncă. Hai, bea paharul ăsta cu lapte, sigur că ţi-e sete. Nu
te ridici de la masă până nu capeţi burtă, chiar de-ar fi să te îndop ca pe-o
gâscă. Nu uita că sunt doctoriţă şi prin urmare calificată să dau un diagnostic.
Suferi de lipsă de vitamine şi de multe altele... chiar dacă te pricepi la fineţuri
orientale!
— Asta da, sunt un mare cunoscător.
— Şi te pot întreba, unde ai învăţat toate acestea?
— După ce am primit telegrama ta m-am antrenat cu nouă mii de cadâne
şi cu un toboşar turc, adus anume de la Constanţa.
41
Am mâncat şi am băut tot ce mi-a pus în faţa. Am trecut apoi la
subtilităţile orientale şi asta, trebuie s-o spun, spre reciproca noastră
mulţumire. E absurd să susţii că bărbaţii nu caută decât asta. Bărbaţii doresc
ceea ce doresc şi femeile. Ei caută cunoaşterea, care este izvorul şi hrana
oricărei culturi.
Am urcat după aceea până sus, la mica mânăstire cocoţată pe coasta
muntelui, şi am vizitat-o conduşi de un preot cu părul alb. Iar muntele nu
ne-a ascuns nici una dintre comorile sale. Am întâlnit turme de capre şi de
vaci de toate culorile, păzite de un cioban pitoresc, cu barba până la brâu şi
încălţat cu ghete mari de munte. Ceva mai departe ne-am aşezat pe un
povârniş să privim un sătuc cu ulicioare întortocheate şi case vopsite în culori
vii, ca nişte jucării pentru copii. Talăngile de la gâtul vitelor însoţeau vesel
cântecul câtorva fetişcane, în timp ce de undeva, de sus, cobora sprinten
răspunsul: „Holari! Holario!". Pe cer se rotea până şi un vultur. Un vultur
adevărat, o fiinţă vie şi nu vulturul heraldic care ţine Europa în ghearele sale
însângerate.
Un peisaj atât de idilic poate deveni foarte" repede de nesuportat. Totul
este prea frumos, prea luminos; prea calme culmile înzăpezite; prea
nepotrivite cu un suflet zbuciumat. În asemenea clipe trebuia să ne reluăm
drumul sau să dormim în căldura înmiresmată, în bâzâitul miilor de gâze.
Idila la munte. Mere gustoase stropite cu vin de Rhin servit în pahare
metalice de culoarea chihlimbarului. Mâna mea pe piciorul Ursulei, care se
fereşte şi dintr-odată senzaţia aceea de prăpastie gata să mă înghită: doar
două zile încă, doar două...
— Gândeşte-te că mai avem încă două zile.Îţi dai seama, încă două zile?
Ceea ce nu o împiedică să plângă şi să se simtă la fel de nefericită ca
mine. Hangiul strigă după noi Grüss Gott şi ne urmări grav cu privirea pe când
coboram poteca abruptă. După câteva minute Ursula se uită înapoi. Era tot
acolo privindu-ne cu gravitate şi ridică mâna într-un ultim salut.
— Ce om cumsecade, exclamă ea.
— Da.
Îşi lăsă mâna pe umărul meu.
— Nu prea ai aerul că ai putea înţelege ce iad mi-ar deveni viaţa dacă
m-aş îndrăgosti de tine!
— Îndrăgostită de mine? Dar credeam că eşti...
— Şi eu care îţi rept de-o veşnicie contrariul! Mă laşi fără grai... Oricum,
nu puteam să nu răspund când m-ai chemat. Nu eşti dintre cei pe care femeile
îi întâlnesc în mod obişnuit. Cel puţin una ca mine. Poate şi pentru că nu sunt
deosebit de...
— Oh! ba da, eşti! Eşti chiar foarte!
Îi cuprinsesem sânul cu mâna. Mi-a luat braţul şi mi l-a pus din nou pe
umăr.
— Să nu mai vorbim de asta, vrei? Şi aşa totul este atât de încurcat. Eu
însă... nu ştiu cum să spun...
— Ba eu ştiu. Vrei să zici că eşti îndrăgostită de mine. Să nu folosim vorbe
mari, Ursula. Greşeala asta am făcut-o şi eu, m-ai ţinut însă atâta vreme la
distanţă şi deodată... De aceea e atât de greu să te exprimi limpede.
— Şi eşti atât de slab şi atât de zdruncinat. Ştii că strigi în somn?
— Adevărat? Dar în afară de asta totul e în regulă!
— Poate. Mă gândesc însă la viaţa mea care va fi un infern, brusc îşi
pierdu stăpânirea şi se aruncă la pieptul meu hohotind.
42
— Nu vreau să mă părăseşti! Nu vreau să mi te ia din nou, pricepi?
— Nu, desigur. Da, da...
Era tot ce puteam spune. Am bătut-o uşurel pe umeri repetând „Nu, nu,
da, da" la întâmplare, tot nu pricepeam mare lucru.
În seara aceea îmbrăcă o rochie neagră, foarte strânsă pe corp, având
drept singură podoabă un colier de perle negre şi verzi. Ştiam că uniforma mea
de tanchist îmi va da un soi de eleganţă macabră, subliniată şi mai mult de
absenţa oricărei decoraţii. Am observat cu oarecare mândrie că lumea ne
privea pe când ne îndreptam spre masa noastră.
În timpul cinei trecu foarte aproape de masa noastră un locotenent, care
lăsă să cadă, chiar în faţa mea, o hârtie îndoită. Curios, am desfăcut-o şi am
citit-o: „Dacă eşti aici fără să ai o permisie în regulă, şterge-o repede. Poliţia
militară e prin zonă. Dacă ai nevoie de ajutor, mă găseşti în hol".
De comun acord cu Ursula am hotărât să merg să-i mulţumesc şi să-i
spun că actele mele sunt în regulă. L-am zărit imediat, fumând într-un colţ al
holului. M-am prezentat fără multe fasoane şi mulţumindu-i, l-am întrebat:
— Sunt indiscret dacă întreb care este motivul bunăvoinţei
dumneavoastră?
— Deloc. Fratele meu este şi el într-o unitate de tancuri. Hugo Stege.
— Hugo! Dar e unul dintre cei mai apropriaţi camarazi ai mei!
— Nu mai spune! O asemenea întâlnire trebuie sărbătorită. Îmi dai voie
să vă invit pe amândoi în seara aceasta? Cunosc un loc plăcut unde am putea
merge după cina.
Am revenit la Ursula împreună. Făcea parte din trupele de geniu şi se
numea Paul Stege. Când ne-am despărţit, după o noapte plină, ne-a dat un
număr de telefon la care îl putea suna în caz de nevoie.
După ce ne-am văzut din nou în camera noastră am mai fumat o ţigară în
linişte. Se apropiau zorile. Am ridicat jaluzelele şi am deschis aparatul de
radio. De obicei la ora aceasta se transmite muzică bună, un aşa-zis „program
pentru front". O orchestră simfonică, probabil cea a Filarmonicii din Berlin,
tocmai ataca ultimele măsuri din Preludiile lui Liszt. Hitler şi Goebels murdări-
seră până şi emoţionanta partitură romantică folosind-o drept propagandă
pentru porcăria lor de război. UFA7 o alesese drept fond sonor pentru jurnalele
de actualitate cu raidurile Luftwaffei. Acea Luftwaffe care ne deschidea calea
nouă, trupelor de blindate, aceeaşi care a ras ghetoul din Varşovia în trei zile şi
trei nopţi de groază. După ce totul s-a liniştit şi fumul s-a împrăştiat, nimic de
pe această mare suprafaţă nu mai depăşea înălţimea de un metru şi jumătate.
Din mai multe sute de mii de evrei doar o mână de oameni a mai ieşit în viaţă,
între cordoanele de SS-işti care se prăpădeau de râs. O mână de evrei şi câteva
milioane de şobolani.
— În ritmul Preludiilor lui Liszt.
— Ce-ar fi să-l închizi, mă calcă pe nervi bucata asta.
Am închis aparatul şi m-am dezbrăcat.
— Ce zi minunată. Şi curând va fi din nou zi. Aproape că e o ruşine să
dormi...
— Cred că ar fi grozav să dormim puţin. Doar câteva ceasuri. Suntem
obosiţi, ori nu?
— Dacă viaţa ar fi mereu atât de minunată. Să mănânci când ţi-e foame.
Renumite studiouri cinematografice din Berlin, care în prezent sunt în
pericol de a fi desfiinţate.)
7
43
Să bei când ţi-e sete. Doar atât cât să te simţi uşor şi spritual. Să deschizi ochii
şi să fii din nou treaz, pentru că te aşteaptă o nouă zi, care nu cere decât să fie
trăită. Să fii obosit, o oboseală plăcută. Aşa cum sunt eu acum. Nici nu-mi
doresc ceva mai mult...
Ceea ce nu era chiar adevărat. Doream să-i scot colierul. Şi pantofii. Şi
rochia. Fermoarul ăsta, afurisitul ăsta de fermoar! În sfârşit!
— Ce mâini liniştite ai, băiatule. Atât de sigure pe ele. Şi pantoful celălalt?
Îl laşi pe mâine? Nu, nu, întâi pantoful!
— Nu, întâi ciorapii!
I-am scos şi cel de al doilea pantof.
— Încearcă să nu-i agăţi eu unghiile, e ultima mea pereche... Oh! nu
spuneai că eşti obosit?
Nici nu i-am răspuns. Aveam păpuşa mea cu care să mă joc şi ea o avea
pe a ei. Amândoi eram pregătiţi. Eu, pregătit pentru ea. Ea, pentru mine. Fără
complicaţii, fără nerăbdare, fără ezitări. Aveam tot timpul înaintea noastră...
Să contempli ochii prin care se perindă câte un val. Să fii atât de aproape
încât ei să-ţi transmită propria lor sensibilitate, care te face să simţi cea mai
mică apăsare, cel mai mic fior. O contopire desăvârşită a trupurilor şi a
sufletelor.
— Vino mai sus, vrei? Aşa, acum e bine!
Dintr-o suflare:
— Da? Şi ce mai vrei?
Nu era nevoie de răspuns. Valul era cu noi şi ne purta în vârtejul său.
Se odihnea acum lângă mine. În răstimpuri egale era străbătută de un
fior şi eu însumi mă înfioram. Eram zguduiţi până în adâncul fiinţei, biruiţi şi
unul şi celalalt. La ce bun să vorbim? Nu era nimic de zis. Am tras peste noi
pătura înainte de a ne cuprinde frigul.
„...armatele sovietice folosite în atac. Ofensiva a fost declanşată de la
oceanul Arctic la marea Neagră şi de pe acum primim rapoarte despre
înaintarea şi despre numeroasele victorii cucerite de forţele combinate ale
armatelor germane, italiene şi române..."
Deschisesem radioul în surdină. M-am adresat în şoaptă Ursulei. Slavă
Domnului, dormea. Sunt recunoscător cerului care mi-a îngăduit să cunosc,
înainte de a auzi noutăţile, ceea ce se cheamă o fericire desăvârşită. Nu mă
îndoiesc că cei care au o părere bine stabilită despre suflet şi trup, spirit şi
materie, precum şi despre superioritatea, unora sau altora vor zâmbi. Să-i
lăsăm să râdă. Tot răul pe care li-l doresc este ca într-o zi să aibă parte de
asemenea fericire şi poate atunci vor înţelege. Poate!
Căsătoria noastră am celebrat-o a doua zi, în mica mânăstire, Paul Stege
a fost cavalerul de onoare al Ursulei. I-a dăruit un buchet uriaş de trandafiri
albi la vederea căruia Ursulei i-au dat lacrimile. Preotul cu părul cărunt nu se
arăta prea încântat să ne căsătorească, din pricina calităţii mele de
„disciplinar". După ce află însă că sunt un „Ausländsdeutscher", de origine
austro-daneză şi în fapt naturalizat în Scandinavia, consimţi imediat.
— În tinereţe am petrecut câţiva ani în ţărişoara asta nordică. O
adevărată oază în inima Europei. Să nădăjduim că războiul o va cruţa, şi dacă
aşa va fi, duceţi-vă să vă stabiliţi acolo, de îndată ce va fi din nou posibil...
Minunăţii de obârşie românească garniseau coşul pe care l-am dăruit
Ursulei: o cămaşă de noapte, în întregime de mătase şi cu dantele adevărate,
două garnituri diafane, cinci perechi de ciorapi de mătase şi un inel pe care
mi-l procurase Porta. Un inel de aur cu un safir mare, înconjurat de
44
minuscule diamante. O piesă care la bursa neagră valora o avere.
Despre ultima zi nu am decât amintiri trunchiate:
— Ce ne priveşte pe noi războiul ăsta idiot? Acum când ne aparţinem
unul celuilalt...
— Nu, nu şi nu! Trebuie să mi-o făgăduieşti. Dacă se întâmplă ceva,
trebuie să uiţi totul cât de repede posibil. Să nu aştepţi sfârşitul războiului să
vezi ce va deveni ţara...
— Dragă! Ţi-aminteşti ca la Viena nu puteai spune altceva decât „dragă"?
Iar acum eu spun mereu „dragă", nimic altceva decât „dragă"...
— Promite-mi că vei avea grijă de tine. Să nu te mai oferi voluntar pentru
absolut nimic. Promite-mi să-mi scrii foarte, foarte des... Oh, Sven, Sven!
— Haide, hai, nu începe să boceşti, hai...
— La revedere, Sven. Să nu mă uiţi...
Ursula, Ursula. Un chip palid care se şterge. Din ce în ce mai repede.
Ursula, Ursula... Tactactac....tactactac... Trenul aleargă. Stâlpii de telegraf fug
în sens opus. În sensul cel rău. Compartimentul era supraaglomerat. Oamenii
discutau, discutau la nesfârşit. Credeau cu neclintire în comunicatele oficiale
şi prostia lor crasă stârnea şi mai mult mâhnirea mea adâncă. Căreia dintre
fiinţele astea smintite, bine dresate, i-aş putea lămuri că perfecta maşină de
război născocită de generalii germani se îndrepta în mare viteză spre un sfârşit
nenorocit? Cui să-i spun că perfecţiunea sa nu era decât aparentă? Că era
alcătuită mai ales dintr-un şir de reflexe condiţionate cultivate la perfecţie şi,
dintre acestea, în primul rând capacitatea de a sta în poziţie de drepţi?
Capacitate poate spectaculoasă, dar care nu dă naştere decât la roboţi, la
maşini. Şi care nu înlesnea prin nimic recunoaşterea şi aprecierea, la
adevărata valoare, a drumului pe care înaintau roboţii, pas cu pas... Li se
spunea să urmeze această cale şi roboţii mergeau pe traseul indicat...
Maşina de război ataca pe viaţă şi pe moarte un inamic care poseda
singurul factor autentic al victoriei: superioritatea morală.
Cât mă priveşte pe mine, ripostă Batrânul, am petrecut o permisie foarte
plăcută împreună cu nevasta şi băieţii. Foarte plăcută, adevărat, dar de ce să te
apuci mai întâi când ai mai puţin de o săptămână la dispoziţie? Nevastă-mea
lucrează acum ca vatman de tramvai, pe linia lui 61. Oricum, mai bine decât
taxatoare. Aşa izbutesc să se descurce cât de cât. Păcat ca a trebuit să mă
întorc la rahatul ăsta. Măcar de-am avea baftă să pierdem un picior, ei bine,
atunci am isprăvi şi cu porcăria lor de război nazist .
— Ba eu aş prefera un braţ, îşi dădu cu părerea Porta.
Am intervenit şi eu:
— Încă nici n-am fost în prima linie. Dar poate dă Domnul să trecem
dincolo.
Bătrânul îşi ascunse obrazul în palme.
— Eu cred că am văzut încă de pe acum destul, suspină el. Nici nu cer mai
mult. N-am nevoie de izbânzi glorioase. Tot ce vreau e să fie pace! Să treci
dincolo! Şi cine ne-ar fi recunoscător dacă am face-o? Nimeni. Nici măcar noi.
Cloacă blestemată...
Porta îşi puse flautul la loc în toc. Ca niciodată, nu avea curaj să cânte.
45
PERMISIA LUI PORTA
— Să se şteargă la fund cu raportul lor! Înainte de a sosi aici, eu voi fi
plecat de mult în deşert şi mi-ar place să-i văd venind să mă caute doar pentru
că un păduchios de mic funcţionar feroviar a primit un binemeritat şut peste
bijuteriile de familie!
Porta îşi suflă nasul cu degetele şi scuipă pe perete, drept în mijlocul unui
afiş ce ne informa că este interzis scuipatul.
— Chiar de la început şi până la sfârşit am avut ghinion cu permisia
mea.Nici nu sosesc bine că pică de la Spandau o smucită cu mucosu ei şi-mi
pretinde să-mi recunosc odrasla. Îi zic la modul cel mai salon din lume că
trebuie să fie vorba de-o neînţelegere regretabilă şi să se ducă să se spânzure
dar să fii numit general de brigadă dacă nenorocita nu mă târăşte în faţa
tribunalului, unde un fel de paiaţă urlătoare face pe maimuţoiul de după un
birou mare şi mă acuză că aş fi tatăl avortonului damei în cauză!
Îi zic foarte liniştit că până şi un creştin şi-ar da seama cu ochiul liber că
e vorba de o imposibilitate fizică flagrantă, un bărbat tânăr şi frumos ca mine
neputând zămisli un plod ca ăsta! Şi iată-mă băgat într-o poveste cu analize de
sânge, cu un tip saşiu ce pretinde că ar fi doctor şi se dă mare că-i în stare să
limpezescă toată tărăşenia! Vă daţi seama că am fost de acord, căci eram sigur
că după asta toate vor merge ca pe roate. Ei bine, ca să vedeţi încă o dată că nu
te poţi încrede în doctori, tipul a depus mărturie că cică puteam fi considerat
în mod sigur tatăl haimanalei!
— Hai să fim serioşi, Porta, dacă fişa ta dovedeşte că n-ai fost la Berlin în
perioada critică, nu se putea...
— Ba vă înşelaţi! Ăştia sunt în stare de orice. Şi în ultima zi, pe când mă
pregăteam să-mi iau rămas bun de la babacii mei mult iubiţi, în toiul emoţiei
generale şi a scrâşnitului de măsele, mai vine o iapă şi mă anunţă că face un
pui!
„Sunt foarte bucuros pentru tine, îi zic. Baftă multă şi Führer-ul va fi
mulţumit! Complimentele mele soţului Şi să nu uite să ducă gunoiul în fiecare
zi... Bineînţeles că treaba nu mă privea câtuşi de puţin, dar ori eşti politicos,
ori nu. Mai ciripesc puţin cu iapa zicându-i ce noroc a dat peste ea şi,
dintr-una-n alta, trecem în odaia de alături să ronţăim un biscuit împreună.
Eu, ca un idiot ce sunt, nu mă gândeam la nimic rău, când deodată ce-mi
strecoară la ureche; „Tu eşti tatăl, dragule. Eşti mulţumit?"
Mulţumit? îi zic. Ai căpiat?
Şi am trimis-o să se îmbrace fără a-i mai da binecuvântarea mea. Se pare
că mă urmăreşte o fatalitate. Nu ştiu cum se întâmplă cu voi, dar e de ajuns ca
o femeie să mi se aşeze pe genunchi şi zdrang, catastrofa-i gata!
— Cred că ar trebui să te mai închei la prohab, îl sfătui Bătrânul. Dar
acum, între noi, Porta, n-ai fost deloc la Berlin, cu câteva luni în urmă?
— Nu ai decât să te uiţi la fişa mea...
— Ce-i scris în fişă e una şi ce nu e scris, e alta...
— Şi tu, Brutus, exclamă Porta, jignit. Sigur că am fost la Berlin la vremea
aceea, dar pe dumnezeul meu, n-am rămas decât o jumătate de zi.
— Prea de-ajuns, dacă erai la vânătoare de fuste! i-o întoarse Bătrânul în
hohotele noastre de râs.
46
Doar cinci minute lăsaţi-mă singur cu poetul care a scris cândva că
Mediterana era albastră, fermecătoare şi surâzătoare...
DIRECŢIA: AFRICA DE NORD
Cu picioarele bălăbănindu-se în gol, atârnând peste marginile
bou-vagoanelor, în dreptul uşilor, batalionul 18 străbătu astfel România,
Ungaria şi Austria; de aici coborî cizma italiană urlând şi zbierând de-a lungul
întregului drum. De cinci ori l-am chemat pe Porta să-i arătăm un câmp cu
macaroane. Niciodată n-a putut fi convins cu adevărat că macaroanele nu-s
legume.
La Neapole ne-am ales cu tancuri noi-nouţe şi cu uniforme pentru
tropice. Porta refuză să-şi schimbe bătrâna sa beretă neagră din fetru pe care
o cască colonială, ceea ce a iscat un tărăboi monstru între el şi Feldwebel-ul de
la magazia de echipament, care s-a auzit pesemne până la Vezuviu. În cele din
urmă au ajuns la un compromis.
Porta acceptă casca, în schimb Feldwebel-ul rămase fără beretă.
În ajunul îmbarcării rândurile ne-au fost secerate de o epidemie, în
asemenea măsură încât am fost nevoiţi să rămânem pe loc mai mult timp, în
aşteptarea unor completări de efective trimise din Germania. Când, în cele din
urmă, ne-am îmbarcat, număram cinci batalioane, cinci mii de ostaşi împărţiţi
pe două vase de linie. În timp ce vasul nostru părăsea portul, au izbucnit
uralele obişnuite, aplecaţi peste bastingaje ori căţăraţi prin greement, zbieram
în delir de se cutremurau zările.
Fiecare primise câte o centură de salvare împreună cu ordinul strict să
nu o scoată sub nici un motiv. Dar aceste accesorii se dovediră repede prea
potrivite de a fi folosite drept perne, ca cineva să se mai supună ordinului.
Bărcile de salvare atârnau în legăturile lor, pregătite pentru caz de nevoie. Pe
punte fuseseră montate tunuri şi eram escortaţi de trei torpiloare italieneşti,
ale căror coşuri groase scoteau torente de fum negru. Ne legăna un ruliu
îndrăcit iar mirosul de vărsătură era atât de pătrunzător, impregnând întreg
vasul de la pupa până la prova, încât Porta, Bătrânul şi cu mine ne-am lungit
afară la aer, înveliţi în mantalele noastre, feriţi de vânt la adăpostul pasarelei.
Nu-mi amintesc despre ce vorbeam, ştiu doar că eram foarte mulţumiţi de
soarta noastră. Cred că pur şi simplu fumam şi emiteam observaţii de interes
general, scurte observaţii îndelung chibzuite, schimbate când şi când.
Discutam aşa cum fac săpătorii de la terasamente în timp ce-şi iau gustarea
pe marginea şanţului. Încetasem pentru o clipă să mai fim nişte nedreptăţiţi şi
până şi Porta se purta ca un om normal, stăpânindu-se să-şi condimenteze
vorbele cu obscenităţi. Mă gândeam la Ursula, a cărei simplă prezenţă ar fi dat
o realitate deplină răgazului de care ne bucuram, trei prieteni izolaţi în
mijlocul unui transport de trupe, încărcat cu oameni şi materiale.
Porta simţi nevoia să facă puţină muzică şi descoperi că valiza sa
rămăsese la mal, în magazia de echipament, aşa că izbucni într-un nou acces
de furie.
— Ajutor! Criminalul! Sunt un om mort! Manglitorii! Cuţitarii! Japiţe
naziste, m-au jefuit, mi-au şterpelit flautul şi coada de mort!
Nimic nu a putut să-l consoleze, nici măcar promisiunea de a-i cumpăra
47
un nou flaut la Tripoli. Nimic nu l-ar putea înlocui pe cel pierdut.
Treptat ne-a cuprins somnul.
Am fost trezit brutal de un zgomot asurzitor de motoare, chiar deasupra
capetelor noastre. Peste noi coborau lungi plimbi de flăcări. Scrâşnituri şi
fluierături ne spărgeau auzul în timp ce o ploaie de oţel răpăia pe flancurile
blindate ale vasului. Propriile noastre tunuri de mic calibru scoteau limbi roşii
către bombardierele ata-cotoare, bum, bum, bum, iar mitralierele ţăcăneau
care mai de care mai tare.
Ghemuiţi lângă pasarelă, speriaţi, dar în acelaşi timp şi păcut stârniţi —
oare nu era acesta botezul focului? — căutam în zadar să ne dăm seama ce se
întâmpla. Avioanele reveneau acum năpustindu-se în picaj spre noi, mugind
furios, apoi un şuierat caracteristic acoperi zgomotul motoarelor şi Bătrânul
urlă:
— Pe burtă! Asta-i pentru noi!
Avu loc o explozie şi vasul se cutremură. Se auziră îndată şi alte bombe
ţipând ca păsările de pradă, dar acestea se îndreptau spre celălalt vas. Jerbe
de apă şi foc l-au înconjurat iluminând chipurile noastre încremenite. După
numai câteva secunde nava cealaltă era pradă flăcărilor ce se învârtejeau
mugind. Bateria A.A. Încă mai trăgea, săgetând roşu şi galben prin fumul
dens. Un avion se prăbuşi pe teuga din faţă şi fu înghiţit imediat de flăcări.
Brusc am avut senzaţia că mi-au plesnit timpanele. Nu mai auzeam nimic.
Banda sonoră a filmului pe care îl urmăream s-a întrerupt. M-am ridicat să
privesc marea arzând, am căzut pe spate şi am descoperit că auzeam din nou.
Gheizere de foc şi apă se înălţau spre cer. În măruntaiele vaporului răsunară
mai multe explozii. Unul dintre cele trei coşuri ale navei noastre se ridică încet
în întuneric. O viziune stranie, ireală, de necrezut.
— La dracu, ne scufundăm!
Dinlăuntrul vasului răzbătea neîntrerupt vacarmul iscat de groaza sutele
de băieţi închişi pe coridoare. Înclinarea se mărea clipă de clipă, Ne-am privit
nehotărâţi. Apoi am sărit.
Înălţimea ce ne despărţea de suprafaţa apei era atât de mare încât mi se
pare că nu o voi atinge niciodată. Şi apoi, dintr-odată, ea se închise deasupra
mea şi am coborât, am tot coborât având impresia că trupul mi se frânge în
două. Urechile îmi bubuiau şi ţiuiau, în cap pocnea ceva, din ce în ce mai
repede şi mai tare. În cele din urmă nu am mai rezistat, am abandonat. Te-ai
dus pe copcă, aici rămâi. Şi chiar atunci capul meu străpunse suprafaţa, iar
plămânii îndureraţi traseră cu lăcomie aerul preţios ce le fusese refuzat. Un
val îmi trecu însă peste cap şi am început să dau frenetic din mâini şi din
picioare, încercând să mă depărtez de vasul care avea să se scufunde dintr-o
clipă în alta, trăgându-mă şi pe mine în adânc. În faţa ochilor îmi dansau şi
sclipeau toate culorile curcubeului. Nu ştiam încotro înotam. Înotam, pur şi
simplu. Mă luptam pentru viaţa mea, în ciuda muşchilor ce protestau şi mă
implorau să guste pacea morţii. Instinctul de conservare a fost, slavă
Domnului, mai puternic decât muşchii mei, mai puternic decât plămânii mei
sufocaţi, mai puternic chiar decât voinţa mea. Era mai puternic decât orice,
făcându-mă să mă agăţ, râzând, plângând, pe jumătate inconştient, de o
geamandură ce plutea, ivită din neant.
Cu braţele încolăcite pe geamandură m-am lăsat purtat. Valuri negre cu
creasta înspumată m-au ridicat cu repeziciune şi m-am pomenit pe vârful
unui munte de apă, gata să mă prăbuşesc în vâltoarea unei prăpăstii pe care
cu groază nebună o vedeam urcând spre mine. Eram conştient că scoteam
48
ţipete isterice, dar în vacarmul valurilor nu le auzeam. Undeva, departe, cerul
era ca de purpură, dar atât cât puteam cuprinde cu privirea nu era decât apă,
o apă neagră, sălbatică, năvalnică, înspăimântătoare.
Dar rechinii? Or fi oare rechini în Mediterana? Bineînţeles că sunt! Am
început să dau din picioare cum se nimerea, foarte curând însă am obosit şi a
trebuit să încetez. Gândul m-a dus apoi la Bătrânul, la Porta şi i-am chemat
urlând în beznă:
— Bătrânee! Portaaa! Portaaa!
Nu mi-a răspuns decât mugetul valurilor şi am început din nou să
hohotesc cu disperare, chemând, în spaima mea, pe mama şi pe Ursula. Brusc
mi-am dat seama cât de ridicol sunt şi m-am luat singur la rost:
— Păstrează-ţi firea, fir-ar să fie!
Am izbucnit în râs, scheunând ca o hienă, scoţând sunete discordante,
prea puţin omeneşti. Până la urmă am izbutit să mă stăpânesc, dar am
continuat să plâng încetişor. Toată noaptea valurile m-au scuturat, epavă
nefericită, vomitând şi plângând, dar agăţată cu încăpăţânare de viaţă.
Un glas care strigă în întuneric? Mi-am încordat auzul. Da, într-adevăr,
un glas. Acolo! Nu. Aiurea! Erau morţi cu toţii. Nimeni nu scăpase. În afară de
mine, care nu aveam să întârzii să crăp şi eu. Singur în nemărginirea asta.
Toţi au murit. Au ei altceva mai bun de făcut decât să te caute pe tine. Nu-s
decât nişte ticăloşi, nişte lepădături. Trebuie să fii smintit să aştepţi ajutor de
la ei...
Totuşi trebuie să mai fie cineva. Să supravieţuiască pentru a crăpa apoi,
după ore de suferinţă şi deznădejde, ar fi prea absud. După ce îşi vor fi bifat
listele şi vor afla numărul şi numele celor dispăruţi, vor începe cercetările. Şi
să caute pe cine? Pe tine, un ocnaş! Nu, zău!
Se lumina de ziuă. Obiectul acela, acolo... Un om agăţat de o geamandură
de salvare, la fel ca tine? Lasă-te de bancuri, ai început să vezi lucruri ce nu
există, îţi iei dorinţele drept realităţi...
Dar era într-adevăr Porta. Cu un rânjet lat, scoase vechea sa beretă
neagră dintr-un buzunar interior şi şi-o puse pe cap în chip de salut.
— Ce plăcere să ne întâlnim, dragul meu! Şi dumneavoastră aţi coborât la
plajă? Cam umed, nu-i aşa, o baie însă n-a făcut rău la nimeni.
— Porta! Pramatie bătrână!
Eram pe jumătate nebun şi ochii îmi spuneau că şi el era la fel.
— Porta! Ştii cumva unde-i bătrânul?
— Ştiu, zise făcând un gest larg. Ca toată lumea, e undeva prin zeama
asta... Dar dacă-i cu botul deasupra ori dedesubt, mister!
Am legat la repezeală centurile noastre pentru a nu risca să fim despărţiţi
de curent, după care Porta urmă:
— S-ar părea că aşteptăm acelaşi tramvai, domnule dragă.Măcar de n-ai
fi atât de slab...Nici măcar cu ce să-ţi umpli un dinte găunos. Dar va fi foarte
emoţionant când peste vreo sută de ani voi povesti dragilor mei nepoţei cum
şi-a salvat cândva bunicul lor, Jeseph Porta, preţioasa existenţă, mulţumită
unui sac cu oase pe nume Sven. Nu eşti mândru să-ţi închei cariera în burta
celui mai bun soldat al Führer-ului? Cum mă întorc acasă îţi ridic o statuie.
Cum o vrei, din bronz sau din granit?
Deodată scoase un urlet arătând la orizont silueta unui vas:
— Tramvaiul nostru!
Ne-am întrecut în ţipete, însă vasul dispăru.
— Cară-te, nenorocitule! conchise Porta răguşit. Chiar dacă venea, nu
49
ne-am fi urcat noi în şandramaua lor de barcă, nu-i aşa, Sven?
În felul acesta s-a scurs dimineaţa. Atunci când izbutea să străpungă
norii, soarele era dogorâtor, abrutizant. Eram pe jumătate mort de oboseală,
Porta însă continua să peroreze.
— Ia, de pildă, pescăruşii: puţin le pasă lor de toate astea. Dacă ara avea
aripi, ce ne-am mai distra; dar stăm aici cu fundu-n apă şi nu-i nimic de făcut!
O viaţă întreagă te fereşti să te apropii de mare şi primul lucru pe care-l face
armata asta nenorocită este să te trimită în larg, fără să te întrebe. Aşa cum
am spus-o mereu, în meseria de soldat nu există viitor. Fiule, promite-mi să
nu te faci niciodată general! Măcar de n-ar fi atât de umed...
— Porta, crezi că vom scăpa?
— Să scăpăm? Sunt foarte sigur că nu vom scăpa, împacă-te cu gândul,
fiule. Dar dacă începi să te smiorcăi îţi acord una de-ai să te întrebi de unde ţi
s-a tras! Fă-mi plăcerea şi ţine-ţi mutra deasupra pişălăului ăsta de balenă,
ne-am înţeles? Îţi spun eu când ai voie să te îneci. Până atunci fii fericit că nu
te afli într-o pâlnie infectă de obuz ascultând serenada artileriei. Oh! desigur,
gropile alea mici din no man's land8 sunt de neînlocuit pentru cei care au
tendinţă spre constipaţie, dar aici — şi e mai mult decât ţi se cuvine — nu
numai că te poţi scăpa în izmene, dar te şi trezeşti spălat şi curat. O chestie pe
care n-o poţi avea într-o groapă de obuz...
Setea care ne chinuia izbuti să pună capăt vorbăriei fără sfârşit a lui
Porta. Cu puţin înainte de zorile zilei a doua, un avion italian zbură deasupra
noastră şi aruncă o barcă pneumatică care ateriză la douăzeci de metri de noi.
Râzând şi plângând, Porta urla:
— Îţi mulţumim, bătrâne macaronar!
Ne-a fost mult mai greu decât crezusem să străbatem cei douăzeci de
metri şi să ne căţărăm în barcă. Am trecut fiecare într-o parte a bărcii, am
încercat primul, însă am alunecat sub ea şi era să mă înec de atâta râs. Un râs
convulsiv provocat de epuizarea fizică şi nervoasă. În cele din urmă ne-am
văzut amândoi înăuntrul bărcii pneumatice şi primul lucru pe care l-am făcut
a fost să ne strângem solemn mâinile.
— Ne mai lipseşte doar o pereche de cărţi!
Cărţi de joc nu erau la bord, în schimb compartimentul etanş cuprindea
cutii cu lapte, carne uscată, biscuiţi şi patru sticle cu rachiu. După ce am
mâncat bine şi am băut bine, ne-am lungit sub prelată şi... noapte bună! La
mijlocul nopţii ne-a trezit frigul. Ne-am încălzit lovindu-ne unul pe celălalt, am
mai tras o duşcă bună de rachiu şi din nou noapte bună, în căldura
recâştigată. Acest al doilea somn ne-a ţinut până aproape de amiază.
Scotocind iar prin compartimentul etanş am dat peste o cutie cu rachete
semnalizatoare şi un bidon ce conţinea un ulei galben care, vărsat în apă, se
împrăştia formând o uriaşă pată aurie, ce putea fi văzută de la mare înălţime.
Am urmat întocmai instrucţiunile, am tras două sau trei rachete, zbierând ca
la focurile de artificii, am cântat apoi un cântec german, unul englezesc şi
unul franţuzesc. Am devorat şi ultimele resturi ale proviziilor, exceptând
câţiva biscuiţi, făcându-ne că trişăm dar împărţind totul frăţeşte şi în sfârşit,
am început să vorbim de ceilaţi, dintre ei, de sigur, mulţi erau morţi.
— Va trebui să le trimitem scrisori acasă, pentru mamele, nevestele şi
iubitele lor, oftă Porta.
(engl.) — Ţara nimănui, expresie desemnând porţiunea liberă dintre două
fronturi
8
50
Ursula.
În dimineaţa următoare am băut rachiul ce mai rămăsese, în timp ce
ronţăiam ultimii biscuiţi.
— Felul următor e fileu de bocanc. Cum îl vrei pe al tău? Cu trufe ori cu
sos de vanilie?
În ziua aceea am întâlnit un cadavru, menţinut la suprafaţă de centura
de salvare. A fost destul de greu să-l săltăm la bord. Era un subofiţer şi avea
arsuri oribile la picioare şi pe abdomen.
Din acte reieşea că se numea Alfred König, din Regimentul 161 artilerie,
concentrat de trei ani, în vârstă de douăzeci şi doi de ani, căsătorit cu Irma
Bartels, de douăzeci de ani, originară din Berlin
Portofelul său conţinea câteva fotografii prezentându-l împreună cu o
tânără femeie blondă, destul de drăguţă. I-am golit buzunarele înainte de a-l
reda mării.
— Şi un gând pios de la noi, pentru toţi cei care plătesc între două ape în
scârnăvia asta de acvariu, spuse Porta. Voi scrie Irmei o scrisoare frumoasă,
să-i spun că ai murit ca un erou, ucis pe loc, un glonţ, drept în inimă, după ce
ai ţinut piept, timp de patru zile, la forţe inamice superioare ca număr. Da,
cunosc formulele convenabile, aşa încât Irma să poată repeta prietenelor, cu
mândrie, că Alfred al ei a căzut cum se cuvine, după toate regulile, luptând
pentru glorioasa şi putreda sa patrie. N-am să scap o vorbă despre faptul că ai
fost fript precum o gânscă şi băgat apoi la ciorbă. Poate că în clipa asta Irma e
lungită pe patul ei şi mai citeşte o dată ultima ta scrisoare, în care îi spuneai
că eşti sănătos, că te gândeşti mult la ea şi că îi eşti credincios şi nu tu vei fi
acela care să-şi vâre nasul prin nenumăratele ispite ale Neapolelui. După ce îşi
va şterge o lacrimă, îi va lăsa pe tipul de la gaze să plece fără a-i arăta altceva
decât unde este contorul... Asta-i viaţa pe care o duce biata Irma! În fiecare zi
îşi pune centura de castitate, iar Führerul i-a trimis ce avusese mai bun pe
fundul mării. Şi curând va primi o carte poştală simplă, din partea armatei,
scurtă şi sută-n sută cazonă:
„Subofiţerul Alfred König, din Regimentul 161 Artilerie, a căzut la datorie la
30 septembrie 1940 luptând eroic pentru Führer şi patria sa".
Dedesubt, parafa şi semnătura neciteaţă a unui ticălos de ofiţer şi, mai
jos, scris cu frumoase litere gotice, ca un citat din biblie:
Führer-ul va mulţumeşte. Heil Hitler!
Arătându-şi indignarea, Porta slobozi un vânt viguros şi, plimbându-şi
privirea peste nemărginirea cenuşie, urmă:
— Timp de câteva zile micuţa Irma va fi mereu cu ochii roşiţi de plâns şi
va purta scrisoarea în poşetă. Poate se va întâlni cu câţiva ce se vor arăta
înduioşaţi de ea, dar nu prea mulţi, pentru că nu e singura în situaţia asta şi
dacă ar fi să consolăm toate durerile n-am mai isprăvi, doamnă Untel, nu ştiţi
de unde aş putea face rost de o livră de unt? Dar prima oară când a venit din
nou tipul de la gaze Irma îi va arăta nu numai unde se află contorul şi în felul
ăsta, dispariţia lui Alfred ar avea şi partea sa bună, căci el nu venea în
permisie decât o dată pe an, în timp ce tipul de la societatea de gaze trece în
fiecare luni şi nu riscă să fie ucis pentru Führer, pentru că are de pe acum un
picior de lemn!... Cine ştie? Poate ajungem în Spania. Să ciugulim o pipiţă cu
părul negru şi cercei în ureche, dacă-mi este îngăduit să mă exprim astfel...
Mă chinuia setea în asemenea hal încât vorbăria neîntreruptă a lui Porta
îmi era din ce în ce mai greu de suportat.
— Ia mai ţine-ţi clanţa! Te gândeşti cum să le pui fustele-n cap
51
spanioloaicelor când tu eşti pe cale să crăpi de foame şi de sete!
— Să crăp! Ai înnebunit? Crezi cumva că Forţele Aeriene Regale Italiene
ne-au făcut cadou bărcuţa asta superbă ca noi să crăpăm în ea? Ar fi o insultă
adusă regelui Italiei. Şi, pentru că tot veni vorba, oare la curtea capetelor
încoronate latrinele or fi pluşate şi din aur? Îşi lăsă pantalonii în vine şi se
aşeză cu fundul peste marginea ambarcaţiunii. Din când în când câte un val îi
biciuia posteriorul.
— Uiii! mă gâdilă, la naiba! în schimb e foarte higienic. Ar trebui să
încerci şi tu. E chiar mai plăcut decât la curtea regelui Italiei...
— Porta, nu mai ai haz.
Vitalitatea lui mă uluia şi mă obosea, pentru mine era la fel ca un zid alb
în soarele după-amiezii. Dar de fiecare dată când simţeam că voi sări să-l
strâng de gât, ochii săi mă opreau brusc. Îmi spuneau că, în ciuda felului său
de a fi batjocoritor, ne aflam şi unul şi celălalt în aceeaşi stare.
Apoi până şi aceasta sfârşi prin a mă scoate din sărite şi sunt sigur că
dacă n-am fi zărit un vas la orizont, chiar înainte de a se lăsa întunericul, aş fi
fost în stare să-l sugrum. Ne-am putut semnala însă prezenţa cu ajutorul
rachetelor noastre de semnalizare şi, în mai puţin de o oră, ne lepădăm păcura
ce ne năclăia părul sub un duş fierbinte, la bordul distrugătorului italian.
După aceea am fost băgaţi în paturi uscate, călduroase, ne-a fost servit un
munte de spaghete stropite cu vin roşu şi am fost lăsaţi să dormim buştean.
În ziua următoare am aflat de la marinari că mare parte dintre
naufragiaţi fuseseră salvaţi şi regrupaţi la Neapole, unde urma să fim
debarcaţi şi noi. Ne-a vizitat medicul de bord, care ne întrebă cum ne simţim,
ne privi cu atenţie şi plecă aşa cum venise. În timp ce stam de vorbă ne-am
amintit de camarazii noştri şi Porta oftă cu tristeţe:
— Va fi o treabă tare neplăcută să-i scriem soţiei Bătrânului, pe când
eram în permisie am fost să-i văd şi ne-am învoit cu toţii să ne revedem peste
şase luni, până atunci războiul fiind terminat şi revoluţia consumată. La
naiba, să sperăm că Clubul Regal Al Piraţilor-Macaronari l-a pescuit şi pe el şi
acum se află în vreun birt din Neapole pătându-şi reputaţia într-un anturaj
deocheat... Dar ce bat eu câmpii? Bineînţeles că l-au pescuit pe Bătrân! Ce
s-ar face Rommel fără el, în Africa de Nord? Nu s-ar descurca niciodată fără
Bătrânul, chiar avându-ne pe noi consilieri...
Nici n-am ajuns bine la Neapole că am şi stârnit un tărăboi cumplit.
— Ce maior, care maior? Puţin ne pasă nouă! Nu ţine milităria cu noi,
până nu ştim ce-i cu Bătrânul! Credeţi că pentru propria noastră plăcere
ne-am lăsat torpilaţi şi zile în şir ne-au făcut ochi dulci rechinii Mediteranei?
Bătrânul e prietenul nostru şi cât timp nu ştim dacă-i viu ori mort, pentru noi
maior sau colonel e la fel. N-aveţi decât să ne împuşcaţi, să ne băgaţi la
pârnaie, ne doare-n cot!
Nu eram în stare să prezentăm lucrurile ceva mai moderat, ne lipseau
câteva doage... Venise reacţia. Nu puteam suporta mai mult. Spre norocul
nostru şi-au dat seama în ce ape ne scăldam iar maiorul se nimeri a fi un tip
cumsecade. Relaţiile noastre se mai îmbunătăţiră, mai ales după ce ne spuse
că Bătrânul se aflase în celălalt transport de trupe şi trecuse el însuşi cam
prin aceleaşi încercări.
Feldwebel-ul de la magazia de echipament îl recunoscu pe Porta şi îi
strânse mâna zâmbindu-i deschis. I-am povestit odiseea noastră şi, când l-am
întrebat dacă nu auzise cumva de Willie Beier, ne-a lăsat să ne căutăm singuri
ţoalele în magazie şi dispăru în biroul său.
52
Nu după mult timp ne-a chemat înăuntru, nădăjduia să afle veşti peste
câteva minute.Ne oferi şnaps şi ţigări şi ne ceru amănunte despre naufragiul
celor două nave; la care Porta îi răspunse fără chef. Eram prea nerăbdători să
aflăm ceva precis, iar cele câteva minute de aşteptare ni se păreau nesfârşite.
Aveam impresia că Bătrânul se afla undeva nu departe şi că eram împiedicaţi
cu bună ştiinţă să ajungem la el. Sună telefonul.
— Alo, da?... Da... Unde anume?... Mulţumesc.
Feldwebel-ul se întoarse spre noi, parcă îi văd şi acum zâmbetul.
— E în barăcile Marinei, lângă port...
Acel Feldwebel cred că a înţeles, cel puţin aşa nădăjduiesc, că nu
nerecunoştinţa sau necuviinţa ne-au propulsat pe uşă afară, pe mine şi pe
Porta, fără a-i mai mulţumi. Dar la o vreme de război un prieten este de ne-
preţuit, ceva cu totul deosebit. Ceva ce descoperi în singurătatea apocaliptică
a Marii Harababuri, un lucru pe care ştii că îl poţi pierde dintr-o clipă într-alta
şi de a cărui valoare eşti pe deplin încredinţat...
Următoarele patru sau cinci zile s-au scurs în linişte. Nu aveam nimic de
făcut. Ne-am dus să vizităm Pompeiul şi Vezuviul, al cărui crater parcă fusese
anume creat pentru a fi ţinta sarcasmelor lui Porta.
Şi apoi, într-o bună. dimineaţă, am fost îmbarcaţi în avioane de transport
şi adio Italia! Douăsprezece aparate de acelaşi tip zburând în formaţie „V",
escortate de avioane de vânătoare. Mediterana s-a mistuit în urma noastră pe
când zburam la mare înălţime deasupra munţilor întunecaţi. Din loc în loc
zăream un lac, un oraş. Am făcut două escale până ara ajuns la ţinta călătoriei
noastre, oraşul Wuppertal, din Westfalia. Am străbătut apoi în marş oraşul,
până la cazarma Eberfeld. Acolo ne-au împărţit în trei companii — era tot ce se
mai putea încropi cu supravieţuitorii — şi am pornit spre frontul de răsărit,
urmând a fi încorporaţi în Regimentul 27 (disciplinar) Blindate.
Clătinând din cap, Bătrânul spuse cu dispreţ:
— Nu fi naiv, Hans. Cât timp vor mai fi ofiţeri obsedaţi de disciplină, toţi îşi
vor ţine gura şi vor continua să ţină pasul. Ia aminteşte-ţi cum s-au petrecut
lucrurile în 1918. Abia după ce s-a prăbuşit întreaga maşină de război s-au
răsculat băieţii în feldgrau. Dar să ne ferească Domnul de o revoluţie! Mai ales
una prematură. Micul mâncător de cârnaţi german este atât de limitat, încât nici
nu îndrăzneşte să gândească şi nu cu oameni speriaţi se fac revoluţiile. În 1918
revoluţia s-a încheiat aşa cum era firesc să se încheie: cei şmecheri au spălat
putina şi au luat partea leului. Ticăloşii n-au păţit nimic şi astăzi îi găseşti bine
înfipţi, şi cu bâta în mână! Toată comedia se va nărui, asta-i limpede, să-mi
ziceţi însă Adolf dacă se va ajunge la o revoluţie. Iar istoria se repetă. Cei mai
târşiţi se vor recunoaşte între ei şi îşi vor feri pielea cu mare grijă. Îi vor ajuta pe
ticăloşi să se ridice şi le vor face rost de cravaşe noi şi frumoase, pe care să le
pocnească iar pe spinările noastre! Până când prea stimaţii mei concetăţeni nu
vor începe să priceapă dedesubturile acestui manej, n-am nici o încredere în ei.
Hitler şi acoliţii săi vor fi exterminaţi, aşa cum dealtfel se şi cuvine şi cu cât mai
curând cu atât mai bine, dar ce sunt ei altceva decât nişte biete paiaţe? Şi nu se
cheamă revoluţie dacă distrugi paiaţele şi-l laşi pe păpuşarul care a tras sforile
s-o întindă cu banii teatrului!
Aşa vorbea Bătrânul în 1941.
53
TREI FETE
Printre numeroşii camarazi veniţi să completeze efectivul companiei
mi-am găsit un nou prieten, pe nume Hans Breuer. Fusese locotenent de
poliţie la Düsseldorf şi datora onoarea de a face parte din mica şi drăgălaşa
noastră unitate faptului de a fi refuzat să se prezinte voluntar pentru trupele
SS, aşa cum sunau ordinele lui Adolf Hitler privitoare la poliţişti. Era convins
că Germania va pierde curând războiul, fiind informat din sursă sigură că
nazismul se afla în pragul falimentului (fratele său lucra la Ministerul
Propagandei al doctorului Goebbels).
Naziştii nu se puteau baza decât pe o mică parte a forţelor armate şi nu
era decât o chestiune de timp ca generalii să-şi încheie conturile cu Hitler şi cu
banda sa de nebuni. Hans şi cu mine ne gândeam să dezertăm din nou,
Bătrânul însă ne sfătuia nici să nu încercăm.
— Nu scapă nici unul dintr-o sută şi dacă sunteţi prinşi vă aşteaptă zidul
şi-o duzină de gloanţe-n cojoc. Nu, singura şmecherie ar fi o rană serioasă dar,
pentru numele lui Dumnezeu, nu încercaţi să v-o faceţi cu mâna voastră.
Toate cazurile în care rănitul ar putea fi autorul propriei sale răni, sunt
cercetate pe toate feţele şi dacă se descoperă cel mai mic semn suspect, pa!
V-aţi ars! Mai bine ar fi să te alegi cu un tifos ori o holeră; astea nu pot fi
dovedite în nici un fel. Cu sifilisul nu ţine. Te dă afară din spital după două
săptămâni de tratament, dar ce tratament! Nu-l vei uita cu una, cu doua...
Prin urmare, fără boli venerice. Dacă nu-i ceva foarte grav, te lecuiesc ei cât ai
bate din palme. Iar dacă e ceva grav, te jupoaie de viu, să te înveţe ce-i aia
morala...
Mai sunt unii care beau carburant din rezervoarele tancurilor, ceea ce
nu-i prea rău, te pomeneşti cu o ciumă bubonică pe care o poţi întreţine vreo
patru-cinci luni, dacă te pricepi. Sau poţi să bagi o ţigară într-o ţeavă de
eşapament şi s-o înghiţi efectul e destul de bun, dar temperatura pe care ţi-o
produce nu durează prea mult, aşa că eşti obligat să iei cu tine în spital o sticlă
cu benzină şi o pungă de zahăr: o duşcă de carburant cu zahăr muiat în el şi
febra se menţine în jur de 39 de grade. Treaba asta însă e primejdioasă din
pricina materialului, care te poate da de gol. Dacă te dibuie, te pun la zid pen-
tru „scăderea spiritului combativ"...
Dacă ştii vreun infirmier militar de încredere, o gangrenă la picior te costă
cam două-trei sute de ţigări. Îţi taie laba şi ai scăpat de război. Tot el ar putea
să-ţi facă rost de apă infectată, care să te îmbolnăvească de holeră sau febră
tifoidă. Dar şi asta-i treabă încurcată, cu du-te-vino. Ori nu ţine, Porta le-a
încercat pe toate, a halit chiar şi un hoit de câine plin de viermi, la el însă
efectul a fost mai degrabă cel al unei cure de sănătate, ori rămâi damblagiu,
ori ajungi la cimitir. Au păţit-o mulţi ce se credeau isteţi...
Duminică 12 octombrie, trenul nostru trecu graniţa poloneză la Breslau.
În timp ce staţionam în gara de mărfuri Czestochowa, ne-au fost împărţite
„raţiile pentru caz de forţă majoră", adică o cutie cu tocană, câţiva biscuiţi şi o
jumătate de rom. Strict interzis să ne atingem de aceste raţii fără ordin. Mai
ales romul nu trebuia consumat sub nici un pretext! Cu grandomania sa
obişnuită, armata le numea „raţii de fier".
Bineînţeles că primul lucru pe care îl făcu Porta a fost să-şi bea romul.
Când îndepărtă sticla de la gură, era goală. O zvârli peste umăr cu un gest plin
54
de eleganţă, pocni din limbă şi se lăsă pe spate peste paiele ce acopereau
podeaua vagonului, înainte de a adormi dădu drumul unui vânt zgomotos şi
ne spuse rânjind:
— Ia trageţi pe nas, copilaşi, e aer cu, vitamine!
Se trezi după vreo două ceasuri, se întinse, râgâi şi sub privirile noastre
uluite, scoase din raniţă încă o sticlă, pe care o goli fără să clipească, cu chipul
luminat de o supremă beatitudine. După care ne strânse în jurul său pentru
obişnuita partidă de cărţi şi toate au mers ca pe roate până când un glas de
afară strigă:
— Obergefreiter Porta, ieşi de-acolo!
Porta nu se clinti, cu ochii aţintiţi în cărţi.
— Mai tacă-ţi fleanca, porc puturos, replica el fără a întoarce măcar
capul. Dacă ai nevoie de mine, vino să mă cauţi, neisprăvitule, dar şterge-ţi
bine şalupele la intrare, iar pe viitor caută să-mi spui „domnul Obergefreiter
Porta"! Unde te trezeşti, crezi că eşti la tine-acasă?
Aici suntem la noi în cazarmă, mă păduchios congenital!
Vorbele acestea fură urmate de o tăcere de moarte, întregul vagon se
zguduia de hohotele noastre. După ce ne-am mai potolit, glasul mugi şi mai
tare:
— Porta, dacă nu ieşi imediat, te trimit direct în faţa consiliului de război!
Porta ne privi, rostogolindu-şi ochii rotunzi.
— Să mă spânzure dacă ăsta nu-i căpitanul Meier, şopti el. Bietul Porta
va fi luat în şuturi!
Dintr-un singur salt fu afară din vagon şi îşi pocni călcâiele în faţa lui
Meier, care îl aştepta cu pumnii înfipţi în şolduri, cu picioarele depărtate, cu
obrazul vânăt de furie.
— Deci ai binevoit totuşi să te arăţi, Herr Obergefreiter! Te învăţ eu să
asculţi ordinele, ticălosule! Cum mi-ai zis? Porc puturos şi păduchios
congenital? Ai?! Drepţi, fir-ar să fie, pânâ nu-mi pierd cumpătul! Insulte aduse
unui ofiţer! Ce te-a apucat? Şi puţi a rom de la o poştă! Eşti beat ca un porc!
Asta explică totul. Ţi-ai băut raţia de fier! Ştii cum se cheamă asta?
I-n-s-u-b-o-r-d-o-n-a-r-e! Pe cinstea mea, asta nu le va duce-n paradis!
Nemişcat şi mut, arborând o expresie incredibil de stupidă, Porta tăcea,
în poziţie de drepţi, în faţa căpitanului Meier, care îşi redobândi în cele din
urmă controlul.
— Răspunde grămadă de bălegar ce eşti, ai băut romul sau nu?
— Da, Herr Hauptmann, dar nu mai mult de o înghiţitură, pe care am
turnat-o în erzaţul nostru de ceai naţional-socialist, care şi aşa e atât de
gustos. Era romul ce mi-l datora subofiţerul de la intendenţă încă de pe timpul
campaniei din Franţa. Nu pot decât să vă recomand reţeta, Herr Hauptmann.
O picătură de rom în erzaţul de ceai pe care mult iubitul nostru Führer ni-l
acordă...
— Îţi baţi joc de mine? Arată-mi romul din raţia ta de fier!
Porta scoase o a treia sticlă dintr-unul din încăpătoarele sale buzunare
supranumerice şi o prezentă rânjind căpitanului uluit, astfel încât să se poată
convinge singur că era neatinsă. Probabil că cineva îl turnase pe Porta lui
Meier că scăpase romul pe goarnă. După un timp am aflat într-adevăr că Meier
făgăduise două săptămâni de permisie unui caporal, dacă îi va găsi un motiv
valabil pentru a-l băga pe Porta la răcoare.
— Herr Hauptmann doar nu-şi închipuie, urmă Porta, numai zahăr şi
miere, că atunci când am strigat toate cuvintele alea urâte am ştiut că mă
55
adresez dânsului. Niciodată nu mi-ar trece prin minte să-i spun asemenea
vorbe comandantului meu de companie, pentru care nutresc cea mai vie
admiraţie. Crezusem că recunosc vocea subofiţerului Fleischmann. Este
foarte adevărat că tatăl său avea păduchi, pe care i-a transmis...
Ca întotdeauna, Meier sfârşi prin a se face de râs trimiţând să fie adus
Fleischmann. Care Fleischmann lămuri foarte serios că între Porta şi el exista
o veşnică întrecere în materie de blesteme şi înjurături. Iar prezenţa pădu-
chilor în cadrul familiei sale era un fapt autentic şi de netăgăduit. Povestea îşi
avea începuturile încă din timpul războiului din '914—18. Tatăl său fusese
năpădit de păduchi la Verdun şi, de atunci, toată familia Fleischmann
rămăsese infestată...
— Copii, începu Porta într-o după-amiază, pe când ne găseam traşi pe o
linie moartă, pe undeva între Kilsu şi Czestochowa, iată că sunt nu ştiu câte
săptămâni de când trăim în acest palat pe roţi şi tot nu ştim ce poate fi în spa-
tele acestei uşi!
Arătă spre uşa glisantă din stânga vagonului nostru. Până acum nu o
deschisesem decât pe cea din dreapta.
— Am auzit că dincolo de această uşă, continuă Porta, se întinde
nemărginita Polonie. Dar ce taine ne ascunde uşa asta, nu mai ştiu. Poate că
dincolo vom găsi...
Aici se apucă să desfacă încuietoarea.
— ...poate o vom găsi pe însuşi zeiţa Victoriei, care trebuie că se ascunde
pe undeva, devreme ce Führer-ul a zis că-i a noastră. Sau poate că în spatele
acestei uşi misterioase şi veşnic închisă vom găsi o droaie de fete frumoase...
Coborâse glasul şi, poate pentru prima dată în viaţa sa, rămase fără grai
după ce, cu un gest măreţ, împinsese în lături uşa glisantă. Căci dincolo se
aflau într-adevăr nu o mulţime, ci trei tinere fete, destul de drăguţe, care
ne priveau acum zâmbind nesigur. Căscasem ochii cât cepele.
În timp de război femeia este pentru soldat o fiinţă teribil de complicată.
Este ţinta subtilă, depărtată şi romantică a dorinţelor sale chinuitoare,
materializate în vise solitare despre viaţa civilă dispărută, strivită, ştearsă
până la nefiinţă de zgomotul, spaima şi constrângerea vieţii militare, dar este
şi obiectul foarte concret al desfrânării acumulat, refulată în ei de aceşti
bărbaţi lipsiţi de femei. Un soldat nu este chiar ceea ce se cheamă un bărbat,
el este mai degrabă o uniformă printre multe altele şi aşa se explică faptul că
îşi permite să exprime adevăruri de ordin sexual, pe care în viaţa normală,
printre oameni normali, n-ar îndrăzni niciodată să le spună. Uniforma îi este
ca un scut împotriva identificării, o garanţie a anonimatului. El se leapădă de
toate complexele, la nivelul micii sale ticăloşii. El este o companie întreagă şi
nu un individ şi se simte în siguranţă în mijlocul camarazilor săi.
Am sărit cu toţii din vagon debitând trivialităţi numai bune pentru a face
cuiva părul măciucă. Nu ne gândeam la ceva rău şi nici nu aveam intenţia să
le jignim pe cele trei tinere femei şi de altfel, am remarcat că femeile se simt
prea puţin ofensate de glumele mai mult sau mai puţin deocheate ale
soldaţilor. Când până şi Porta şi-a epuizat repertoriul, cei mai mulţi s-au urcat
în vagon căci era un ger de crăpau pietrele. Dar Porta, Pluto, Hans şi cu mine
am rămas la urmă. Ne uitam la cele trei fete şi ele se uitau la noi, şi doar atunci
ne-am dat seama pe deplin cât de ciudată era situaţia în care ne găseam.
Bineînţeles, fusesem perfect conştienţi încă de la început, dar surpriza de a
56
întâlni femei în locul acela uitai de lume, în clipe când ne aşteptam mai puţin,
ne blocase capacitatea de a raţiona.
Cele trei fete purtau hainele vărgate ale deţinuţilor şi între noi şi ele se
înălţa, respingător, un gard de sârmă ghimpată înalt de doi metri şi jumătate.
Toate trei erau din Franţa şi se aflau în lagărul acela de mai bine de un
an. Una dintre ele era evreică. Când au aflat că eram pe picior de plecare spre
Rusia, ne-au rugat să le luăm cu noi. În glumă, bineînţeles.
— Nu se poate, fetelor, răspunse Hans. Gestapo-ul ne-ar pune la zid.
Una dintre ele, o blondă înaltă cu privirea strălucind de inteligenţă, ne
aruncă pe un ton sfidător:
— Vă e teamă? Dovediţi-ne că sunteţi bărbaţi.
Deodată, fără ca vreunul dintre noi să fi dorit-o într-adevăr, ne-am dat
seama, că începeam să luam lucrurile în serios.
— Am face bine s-o ştergem, spuse Hans nervos. Dacă SS-iştii le văd pe
bietele fete vorbind cu noi o să le stâlcească-n bătaie.
— Ba stăm aici cât avem chef! se răsti Porta.
Hans. se uită în stânga şi-n dreapta, aşteptându-se să vadă vreun paznic.
— Sa făcut! Dar nu noi o s-o încasăm cel mai tare dacă ne prind!
Ce spusese era adevărat. Stând acolo, le expuneam pe cele trei femei la
represalii inutile, pe care le cunoşteam prea bine şi noi înşine. Ne uitam la ele,
nehotărâţi. Ele se uitau la noi, resemnate.
— Pe toţi dracii! înjură Pluto, Ar trebui să le luăm cu noi. Bietele
puştoaice sunt slabe ca nişte aşchii...
— Şi totuşi sunt frumoase, am adăugat eu.
Ne zâmbeau cu tristeţe. Le-am aruncat ţigări şi am mai întârziat o clipă,
cugetând, cântărind lucrurile fără a fi în stare să ne hotărâm a face ceva.
În clipa aceea îşi făcură apariţia Bătrânul şi Asmus coborând din vagon
dintr-un motiv oarecare. N-are rost s-o mai lungim! Vin cu noi, da ori ba?
Dacă-i da, atunci acum, nu peste două săptămâni!
Ca totdeauna era perfect stăpân pe sine şi iute ca trăznetul. Cât ai bate
din palme, ne puse să înălţăm cu trupurile noastre o piramidă sprijinită pe
unul dintre stâlpi. Căţărându-se pe umerii lui Asmus şi ai uriaşului Pluto,
întinse celor trei tinere femei centurile noastre agăţate cap la cap şi le ridică
una câte una pe deasupra gardului de sârmă ghimpată. Hans, Porta, şi cu
mine le aşteptam pe partea noastră pentru a le prinde în braţe. Apoi Asmus,
Hans şi Pluto s-au întors în vagon, i-au dat afară pe toţi cei care nu erau „de-ai
casei" şi au închis uşa, astfel că am izbutit să le îmbarcăm pe călătoarele
noastre la adăpost de orice privire indiscretă.
Bineînţeles că necazurile abia începeau.În ce încurcătură ne băgasem?
Cu inima cât un purice, am început să pricepem că povestea asta este cea mai
primejdioasă cu putinţă. Fusesem luaţi pe neaşteptate. Viaţa? (Pentru a folosi
un cuvânt cu adevărat mare.) Oricum, chiar dacă eram speriaţi de aventura
aceasta în care ne avântasem cu capul prin pereţi eram totuşi fericiţi şi mândri
de a fi făcut-o. Simţeam acea bucurie care te cuprinde atunci când descoperi
că eşti în stare să faci mult mai mult decât te credeai în stare. Aş dori să explic
acest lucru fără a avea aerul că mă laud, dar de fiecare dată când aud
vorbindu-se de acte de eroism, folosesc situaţia aceasta drept criteriu a ceea
ce poate fi un act realmente eroic şi trebuie să spun că în faţa acestei pietre de
încercare multe fapte lăudate; nu-mi pot inspira, cu toată bunăvoinţa, decât o
admiraţie foarte moderată.
Povestea aceasta ar putea fi considerată drept o izbândă a solidarităţii
57
omeneşti asupra egoismului născut din însingurare.
— Şi pentru a reveni la lucruri mai practice, conchise Bătrânul, după ce
ne-am revenit cât decât din prima euforie de conspiratori, nu le putem lăsa pe
ele hainele astea de puşcărie. Va trebui să le înţolim altfel. Scoateţi tot ce aveţi,
băieţi, şi fără fasoane.
Într-o clipită ciorapi, lenjerie de corp, cămăşi, pantaloni, tricouri,
salopete, bonete, încălţări ţâşniră din patruzeci de bagaje pentru a fi oferite
alegerii protejatelor noastre.
Şi când îşi scoaseră liniştite rochiile vărgate de deţinut, sub care nu mai
aveau nimic, patruzeci de soldaţi soioşi s-au întors dintr-o singură mişcare,
privind în partea opusă. Martor mi-e Dumnezeu că alcătuiam o liotă afurisită
de duri lipsiţi de scrupule. Bănuiesc că civilizaţia ne adusese aici, dar
exemplul acesta dovedeşte, cu toate acestea, că nu trebuie să fim pesimişti în
privinţa spoielii subţiri a educaţiei, căci tocmai această subţirime permite
educaţiei înnăscute, cea a inimii, să iasă la suprafaţă. Şi mai e ceva, ceva care
ne-a făcut să le lăsăm pe cele trei femei să-şi schimbe hainele în linişte. Luam
poziţie împotriva gardienilor din lagăr, care timp de patrusprezece luni
şterseseră şi călcaseră în picioare orice decentă umană. Doream să le arătăm
acestor sărmane fete că demnitatea, consideraţia şi omenia mai existau încă şi
nu erau vorbe goale. Chiar şi printre soldaţi duri şi murdari.
Le-am instalat în spatele unui morman de raniţe. Apoi Bătrânul, Porta şi
cu mine am dat o raită să vedem dacă fusese dată alarma în lagăr, iar ceilalţi
s-au aşezat în dreptul uşilor pentru a opri pe oricine nu avea ce căuta în
vagonul nostru.
Trenul s-a pus în mişcare înainte ca tripla evadare să fie descoperită.
În zilele ce au urmat, tot ce era mai bun de mâncat şi toate câte le-am
putut procura au trecut firesc la cele trei călătoare clandestine ale noastre.
Cea mai în vârstă, Rosita, era profesoară de muzică, astfel că Porta deveni
foarte repede apărătorul ei personal. Nu am izbutit niciodată s-o facem să ne
spună pentru ce fusese trimisă în lagăr.
Jeanne, cea mai tânără — abia atinsese vârsta majoratului — studia la
Sorbona în momentul arestării sale. Cei doi fraţi ai ei, locotenenţi în armata
franceză, erau prizonieri în Germania. Tatăl ei era căutat de Gestapo, care o
deportase, în chip de ostatic.
Maria, evreica, fusese înhăţată într-o seară, în plină stradă şi expediată
în Polonia fără nici o altă formă legală. Soţul ei era om de afaceri din Lyon şi
aveau un băieţel de doi ani şi jumătate. Cel de-al doilea copil — de asemenea
un băiat — se născuse la trei luni după ce Maria fusese internată în lagărul de
concentrare, dar nu trăise decât cincisprezece zile.
Nu se scursese încă o săptămână şi eram toţi îndrăgostiţi lulea de femeile
noastre; dar la fel precum copiii care descoperă un cuib cu păsărele, nu ştiam
ce să facem cu ele. Cea mai mare parte a timpului o petreceam examinând şi
respingând sugestiile cele mai fanteziste, cele mai puţin realizabile. Cu toate
acestea, eram de acord asupra unui lucru: în nici un caz nu le puteam târî
după noi până în prima linie pentru a încerca să găsim prilejul de a le trece la
ruşi. Era mult prea nesigur iar dacă ar fi avut ghinionul de a străbate un
sector apărat de vreun detaşament asiatic cu obiceiuri primitive, ar fi fost
violate pe loc de toată trupa.
Fratele lui Fleischmann a fost cel care a găsit cheia problemei.
Fleischmann sosi într-o bună zi alergând să ne spună că fratele său era
Oberfeldwebel pe un tren blindat garat nu departe de noi, pregătindu-se să
58
plece în Franţa. Îl pusese pe fratele său în temă iar acesta se declarase gata să
facă şi imposibilul pentru a repatria protejatele noastre. Fetele nu au înţeles
imediat despre ce e vorba, au crezut că Gestapo-ul le descoperise urma şi
Maria izbucni în plâns.
Porta însă le lămuri:
— Plecaţi spre Franţa într-un prea frumos tren blindat. Ei, haide, haide,
sunteţi doar mutate la artileria grea. Frăţiorul lui Fleischmann se va ocupa de
asta...
Am trecut peste o mulţime de şine, ba ducând după noi, ba purtându-le
în braţe pe cele trei tinere pe jumătate moarte de spaimă, ajungând în cele din
urmă la trenul blindat cu tunurile sale îndreptate spre cer. Fratele lui
Fleischmann pregătise totul şi doi dintre oamenii săi stăteau de pază. Le
adresă un zâmbet Mariei, Rositei şi Jeannei. strângându-le pe rând mâna.
— Urcaţi-vă, copii, dar trap şi nu vă mai arătaţi. Staţi pur şi simplu
liniştite în ascunzătoarea voastră, veţi primi tot ce aveţi nevoie. E cam strâmt
la voi, dar vă vom duce acolo unde trebuie, veţi vedea...
Le-am ajutat să se instaleze. Aveau o singură cuşetă pentru ele trei, în
colţul cel mai de sus şi mai puţin accesibil dintr-un vagon blindat, plin cu
arme şi muniţii. Toate trei ne-au sărutat pe gură. Porta, emoţionat, le numi
"turturelele mele", drept care se alese cu o sărutare suplimentară.
Ceva mai târziu şi nu fără o strângere de inimă, priveam uriaşul convoi
pornind şi dispărând către vest. Nu am aflat dacă cele trei femei ale noastre au
ajuns în Franţa, dar ştiu că trenul a sosit la destinaţie fără mari pierderi.
La vreo şase săptămâni după această despărţire, cineva din rezistenţa
franceză îl ucisese pe fratele lui Fleischmann, la Mans, cu un glonte în ceafă şi
îi luă revolverul. Dacă patriotul francez ar fi ştiut povestea celor trei femei
deportate nu ar fi procedat în felul acesta. Dar aşa este războiul, în toată
splendoarea lui. Monstruos până la absurd.
Trenul nostru porni către est, având drept destinaţie nemărginitele stepe şi
întunecatele păduri ale Rusiei. Păstram soba din vagonul nostru încinsă la roşu,
dar eram îngheţaţi. Zi şi noapte zăceam strânşi în mantăile noastre, cu căciulile
îndesate până peste urechi. Dar zadarnic înfundam sobă, trăgeam pe noi ţoale
peste ţoale şi ne înghe-muiam unii în alţii, rămânearn mereu, fără speranţă,
mizerabil de îngheţaţi.
LA BISERICĂ
Am intrat în gara din Pinsk în mijlocul unei furtuni de zăpadă. La cantina
Crucii Roşii ne-au dat să mâncăm fasole şi în mod excepţional, aveau o
asemenea cantitate încât fiecare şi-a putut umple burta.
O soră de caritate îi sfătui pe Bătrânul să viziteze o minunată şi veche
biserică ce se înălţa chiar în spatele gării şi cum nu aveam ceva mai bun ce
făcut, toată şleahta noastră porni într-acolo.
Foarte veche şi impregnată cu miros de tămâie de veacuri, biserica era cu
adevărat superbă, plină de chestii masive şi sculpturi delicate, aurării
somptuoase şi fast catolic, cu candele mici şi lumânări mici şi unghere
59
împodobite cu sfinţi cunoscuţi, pictaţi în culori vii şi simple, având în mijlocul
naosului un spaţiu uriaş şi destul de înalt pentru a permite sufletelor bunilor
credincioşi să se înalţe nestingherite către sfânta împărăţie gata să le
intâmpine.
Lui Porta i se părea cam caraghios să te duci să caşti gura de admiraţie
într-o biserică şi nu se sfia să ne ia peste picior.
Dar apoi descoperi orga şi zâmbind imediat precum un copil nerăbdător,
explamă:
— Şi-acum ascultaţi la mine!
Am găsit scara ce ducea la claviatura marilor tuburi. Porta ne rugă să
trecem în spate să acţionăm burdufele, însă Pluto ne făcu semn să stăm pe
loc. El singur avea puterea a trei oameni obişnuiţi şi era prea de-ajuns pentru
treaba asta. Porta ne zâmbi din nou şi se aşeză pe locul organistului.
— Şi acum, dragii mei, veţi vedea cum ştie Joseph Porta să cânte la orgă!
Aplecat peste balustrada galeriei, Bătrânul scoase dintre buze pipa pe
care o făcuse cu propriile sale mâini.
— Fă-te că-mi cânţi bucata aceea de Bach pe care mi-ai cântat-o cândva
în Iugoslavia.
Porta habar n-avea de ce bucată e vorba, dar Tom Degeţelul îi fredonă
câteva măsuri. Era Toccata şi Fuga de Johann-Sebastian Bach. Îndată ce
recunoscu partitura cerută. Porta se lumină la faţă şi se răsti la Pluto:
— Pedalează, măi ocnaş înrăit şi Joseph Porta, Obergefreiter prin mila
Domnului, vă va arăta de ce-i în stare.
Răsuflă adânc şi trăsăturile sale se goliră orice expresie, aşa cum apare
un pahar murdar cu poşircă trezită după ce a. fost spălat pentru a fi umplut
cu vin de viţă nobilă.
Şi Porta începu să cânte. Părea că se amuză, că nu acordă nici o
importanţă la ceea ce făcea, dar notele ţâşneau în biserică precum stoluri de
păsări, unele mici şi vioaie ca libelulele, celelalte majestuoase şl răscolind
aerul cu aripile lor. Când încetă de a cânta, entuziasmul nostru se traduse
printr-un hohot de râs. Îşi aprinse o ţigară şi se aşeză mai confortabil.
Bătrânul îmi trase un ghiont şi, fără a-l pierde din ochi, şopti:
— Abia acum vei auzi ceva adevărat. Acum, că s-a pornit...
Bătrânul parcă era un părinte orgolios a cărui inimă se umple de
afecţiune în faţa adevăratei virtuozităţi.
Porta se feri să-l dezamăgească. Cânta, într-adevăr, din instinct, ca un
maestru. La început în surdină, mângâind uşor clapele, absent şi parcă
hipnotizat de propria sa muzică. Cântă pe rând Die Himmel rühmen des
Ewigen Ehre, de Beethoven, apoi cântecul de leagăn anonim Schlaf mein
Prinzchen, schlaf ein, pe care îl cântă cu asemenea dulceaţă inefabilă încât ni
se umezirea ochii de lacrimi iar Bătrânul şi cu mine am schimbat o privire,
comunicând într-o aceaşei bruscă revelaţie a frumuseţilor vieţii şi în acelaşi
regret de a fi înlănţuiţi cum eram de forţele întunericului.
Şi-apoi Porta se dezlănţui. Sfărâmă toate barierele şi mătură biserica cu
un amalgam sonor ce era totodată imn de bucurie, cor al tuturor lucrurilor vii
şi moarte, împletite într-un cântec de mulţumire. O fanfară titanică a o mie de
trompete. Jocul fulgilor de zăpadă într-o noapte de Crăciun, în timp de pace.
Păsările pădurii şi câmpului avântate cu ciocul către înaltul cerului ciripind
împreună un cor celest.
Rămăsesem împietriţi, transformaţi în statui. Soldatul acesta hidos,
respingător şi, născută de sub degetele sale, această gigantică slăvire a
60
bucuriei pure, cuceritoare, irezistibile...
Întâmplător, am coborât privirea către naos şi, spre marea mea uimire,
am constatat că era plin de oameni tăcuţi, nemişcaţi. Lângă altar stătea în
picioare un preot înalt, cu părul alb. Ceva mai încolo se înghesuia o grupă de
civili, cu faţa îndreptată spre galerie. Mijlocul bisericii era plin de soldaţi în
mantale murdare, aşezaţi, în picioare, cu coatele pe bănci, cu căciulile lăsate
peste chipurile lor slăbite de subnutriţie. Printre ei am distins vreo două surori
de la Crucea Roşie dar nici o clipă nu mi-au trezit obişnuitele gânduri
deocheate. Muzica lui Porta învăluia şi purifica totul. În sfârşit, încetă şi, în
tăcerea absolută, l-am auzit pe Pluto recăpătându-şi zgomotos suflul, la
postul său, în spatele orgii. Porta privi către Bătrânul şi apoi către mine.
— Nu-i prea rău pentru un concert din fuga calului într-o biserică...
Dar o spuse fără emfază. Foarte firesc. Era fericit. Fericit într-un fel
solemn, care nu-i era obişnuit. Glasul Bătrânului tremura de emoţie.
— Măi puşlama! Măi nătărăule!
Preotul se apropie şi el, sărutându-l pe Porta pe amândoi obrajii.
Asmus se căţără apoi pe scări şi ne anunţă că trenul se pregătea de
plecare. Preotul cel înalt şi voinic făcu semnul crucii peste capetele noastre.
— Dumnezeu să vă binecuvânteze, copiii mei...
Şi am regăsit viscolul şi vagonul de vite şi paiele murdare răspândite pe
podea. Trenul — frigorific în ceea ce ne privea — îşi urma drumul către
destinaţia sa necunoscută. Nu am coborât decât la Smolensk.
— Înapoi, ÎNAPOI, pentru dumnezeu! Are piciorul prins sub şenile!
Porta reacţionă aproape instantaneu. Tancul dădu înapoi, Porta mă ajunse
dintr-un salt şi, fiecare de o parte, l-am susţinut pe Hans Breuer care, în
picioare, palid ca moartea, se agăţase de flancul carului blindat. L-am trans-
portat în colibă şi Bătrânul aprinse o ţigară şi o înfipse între buzele vinete ale lui
Breuer. Decupă apoi carâmbul cizmei din jurul piciorului zdrobit al camaradului
nostru.
— Măi băieţi, măi băieţi, aţi înnebunit de tot?
ÎNAINTEA ATACULUI
Eram încartiruiţi în case rechiziţionate, la marginea Smolenskului.
Îndată după ce ne-am primit raţiile, am dat o raită până în marea piaţă a
târgului, care colcăia de soldaţi din toate armele şi armatele posibile: SS-iştii
cu capul de mort rânjind pe căştile lor, trupe de paraşutişti, cavalerişti cu,
pantaloni din piele şi cizme înalte cu pinteni, infanterişti în bluzoane de piele
cu pete brune, verzi şi albastre de camuflaj, soldaţi unguri şi români în
uniforme kaki, bărbaţi din toate armele şi armatele Europei Centrale adunaţi
în piaţa târgului din Smolensk, începând cu eleganţii ofiţeri de aviaţie cu
monoclu şi sfârşind cu pifanii păduchioşi şi jegoşi.
Cei mai mulţi dintre civilii ruşi purtau haine vătuite, incredibil de
zdrenţăroase şi încălţări de pâslă fără nici o formă. Am întâlnit vreo câteva
femei în vârstă purtând fiecare câte un sac mare în spinare, sporovăind ca
nişte coţofene. Deodată una dintre ele se opri, îşi desfăcu picioarele şi în clipa
61
următoare se slobozi răsunător, în timp ce la picioarele ei se lăţea o băltoacă.
Îndată ce termină, îşi reluă liniştită drumul.
— Ca o vacă bătrână! izbucni Porta, uluit. La fel ca o vacă bătrână!
Ruşii păreau a nu fi câtuşi de puţin afectaţi de gerul înspăimântător, care
asupra noastră avea un efect nefast.
Nu am rămas decât două sau trei zile la Smolensk, de acolo fiind
transportaţi cu camioanele la Bielev, unde era cantonat Regimentul 27.
Compania noastră fu încorporată în batalionul 21, comandat de
Oberstleutnant-ul von Lingdenav, ajutat de maiorul Hinka. Dacă compania
noastră nu ar fi fost comandată de ticălosul de Meier, toate ar fi fost cum nu se
poate mai bune.
Porta susţinea că Domnul i s-ar fi arătat în vis pentru a-i spune că în
curând se va deschide sezonul de vânat ticăloşi şi că nu peste mult timp
compania va avea un nou comandant. Acestea erau revelaţiile făcute de
Domnul Obergefreiter-ului Porta, amin.
Între ostaşii companiei se vorbea mult despre vânătoarea de ticăloşi.
Meier îşi permitea cu noi lucruri de necrezut. Ne priva de ceea ce era dreptul
nostru în toate privinţele şî nu scăpa nici un prilej să ne batjocorească. Cel
mai mare triumf pentru el era să ne impună exerciţii şi marşuri ca şi cum nu
am fi fost pe front. Toţi ceilalţi ofiţeri clătinau din cap şi-l considerau, nebun
şi, îneepând din acel moment, toţi au înţeles că Meier putea crăpa fără ca
nimănui să-i pese în ce împrejurare şi-ar găsi moartea. De acum înainte Meier
ne aparţinea. El încă nu ştia, dar noi, noi o ştiam. Am încetat să
trăncănimdespre vânătoarea de ticăloşi şi mulţi îşi pregătiseră gloanţe
dum-dum9. Un capitol închis.
Unul dintre cei care îşi puneau mai mult la inimă măgăriile lui Meier era
Hans. În două rânduri îmi propusese să dezertăm împreună, dar nu am avut
curajul să încerc.
— Păi bine, Sven, nu pricepi că trebuie s-o întindem de aici, cu orice preţ?
L-am privit cu atenţie.
— Hans, te rog, nu te apuca să faci tâmpenii!
Într-o seară am primit ordin să pregătim tancurile pentru o misiune. Am
făcut plinul cu benzină şi muniţie: câte zece mii de boabe pentru fiecare dintre
cele două mitraliere, o sută de obuze de mare putere explozivă, o sută de obuze
blindate, cincizeci de obuze perforante, apoi grenade de mână, rachete
luminoase, muniţie pentru pistoale şi carburant pentru aruncătoarele de
flăcări.
Porta era întins pe burtă, intrat până la genunchi, cu capul în jos, în
blocul motorului şi blestema cu năduf armata care îi preschimba pe oamenii
obişnuiţi în ticăloşi de prima mână. Din când în când, înăbuşindu-şi râsul,
zbiera dintre cilindri şi supape:
— Hei, Bătrâne. De data asta cred că voi trage un decar. Mi-a şoptit-o
bunul Dumnezeu...
— Dacă n-o face altul înaintea ta. Suntem şapte sute în companie...
Drept răspuns, Porta se porni să şuiere printre dinţi un semnal de
vânătoare. După aceea, Bătrânul şi Tom Degeţelul se întoarseră în colibă să
pregătească gustarea de seară, în timp ce Pluton plecă spre intendenţă să ne
Gloanţe explozive; în cazul acesta e vorba de crestarea vârfului proiectilului,
ceea ce face ca acesta, la impactul cu ţinta, să se desfacă producând răni
asemănătoare cu cele ale gloanţelor explozive.
9
62
aducă raţiile. Porta şi cu mine urma să ducem tancul pe lângă casă şi să-l
camuflăm cu crengi şi zăpadă pentru a-l ascunde privirilor aviatorilor ruşi,
care aruncau în fiecare noapte deasupra noastră paraşute luminoase.
Hans Breuer ni se alătură pe când manevram carul de luptă şi ne spuse
că tocmai primise o scrisoare prin care era informat că soţia sa fusese dusă la
spital în vederea unei serioase intervenţii chirurgicale la abdomen. Era foarte
deprimat şi îmi reproşez încă şi astăzi că nu l-am supravegheat mai bine. Îi
cunoşteam starea de spirit şi veştile acestea rele pe deasupra... Ar fi trebuit să
deschid mai bine ochii, dar nu te poţi gândi la toate şi, după o clipă, era prea
târziu.
Eram în faţa tancului, îndrumându-l pe Porta cu glasul şi cu mâna să
adăpostească maşinăria fără a dărâma coliba. L-am auzit pe Hans Breuer
ţipând şi am înţeles îndată că făcuse ceea ce era de aşteptat. Când am ajuns
lângă el stătea într-un picior, cu celălalt prins între butuc şi şenila taneului.
*
După plecarea ambulanţei am discutat despre felul în care Bătrânul
trebuia să redacteze raportul. Ne-am înţeles să spunem că încercase să se
urce pe tanc dintr-o parte şi că, în aceeaşi clipă, Porta manevrase înapoi, în-
ţelegând greşit semnalul meu. Hans alunecase, prinzându-şi piciorul. Era
plauzibil, fără îndoială, dar nu şi inatacabil pentru simplul motiv că era strict
interzis a te urca lateral pe tanc. Totdeauna trebuia să te urci prin faţă, sub
privirile conducătorului.
Şi, bineînţeles, părea ciudat că îşi strivise piciorul chiar în ajunul unei
ofensive.
— Ciudat ori ba, ne doare-n şpiţ. declară Bătrânul. Ştim cu toţii la ce ne
putem aştepta, dar atât timp cât nu vor putea dovedi nimic, toate vor merge
bine. Şi nu vor putea dovedi nimic cât timp vom susţine cu toţii aceeaşi
explicaţie.
— Tot ce ne putem dori, spuse Porta, este să nu-l chinuiască prea mult cu
întrebările.
Un somn greu, de brute. Trezirea la ora unu. Ora prevăzută pentru atac.
Tom Degeţelul aprinse o lampă şi, încă ameţiţi de somn, ne-am echipat la
lumina sa tremurătoare. Aşezat turceşte, Porta îşi scărpina cu furie pieptul
îngust, cu claia de păr roşcat zbârlită în toate direcţiile. Bătrânul şi Pluto
prindeau păduchi pe care îi aruncau în flacăra lămpii, unde măruntele bestii
se dezintegrau cu un mic pocnet, emanând un miros uleios, greţos.
După mai puţin de un sfert de oră iată-ne complet echipaţi şi, tremurând
de frig, ne-am căţărat cu toţii în tanc. Ne-am înnodat cu grijă eşarfele noastre
jegoase, am tras căciulile pe urechi şi ne-am pus ochelarii de zăpadă.
Câtă deosebire între tânărul erou rumen în obraji, drept ca un I, cu
privirea de oţel, scrutând dârz întinderile cucerite, câtă deosebire între acest
războinic adulat de femei, pe care îl vezi pe afişele de recrutare din toate ţările
lumii şi sărmanul soldat speriat, răcit, cu nasul înfundat, obrazul de ceară şi
gura urât mirositoare, care este realitatea războiului. Dacă pictorii, care fac
aceste afişe şi-ar da seama cât de tragic este ceea ce realizează ei cu arta lor
ridicolă, şi-ar căuta desigur alt mod de a-şi câştiga traiul. Dar fără îndoială că
nu ar putea găsi altul căci, privind cu atenţie, îţi dai repede seama că doar ar-
tiştii de mâna a şaptea îşi prostituează „arta" în aceste mâzgălituri plătite.
Afişele de recrutare militară sunt fără excepţie apanajul celor mai mediocre
63
talente din lumea întreagă.
Toate motoarele batalionului fremătau şi bubuiau de la un capăt la
celălalt al satului. Din când în când câte o scurtă rază de lumină ţâşnea
dintr-o lanternă dar, în afară de aceste rare luciri pretutindeni domnea un
întuneric de smoală. „Râşniţele de cafea" — aşa poreclisem noi aparatele
ruseşti din cauza zumzetului lor astmatic — se roteau, nevăzute, pe deasupra
capetelor noastre, survolându-ne uneori atât de jos încât acopereau pentru o
clipă zgomotul viu, vacarmul infernal al proriilor noastre motoare.
Am ieşit din sat pe companii. Era o beznă de nepătruns şi cel mai greu era
să nu loveşti tancul din faţă. Pentru a-i uşură misiunea lui Porta, care mânuia
comenzile carului nostru de luptă, Pluto şi cu mine ne instalasem afară pe turelă
şi îi transmiteau instrucţiunile prin telefon. Înaintam în zăngănit de fier cu
cincizeci, cincizeci şi cinci kilometri pe oră. Deodată se auzi un zgomot ca de
chibrituri rupte, dar mult mai puternic. După încă o jumătate de minut zgomotul
se repetă şi bucăţi mari de lemn ne-au trecut pe lângă urechi. După ce această
ciudăţenie se repetă de cinci ori la rând, am înţeles în sfârşit că eram pe cale să
culcăm la pământ stâlpii de telegraf şi-l readuserăm pe Porta pe şosea. Ceva
mai încolo era să intrăm peste tancul dinaintea noastră, care se oprise lângă un
pod pe care blindatele nu-l puteau trece decât câte unul. A trebuit să plasăm
câte un om de fiecare parte a podului, pentru a dirija monştrii cu ajutorul
capetelor ţigărilor aprinse. Doar câţiva centimetri mai mult la dreapta sau la
stânga şi apele râului Upa şi-ar primi prada pe care o aşteptau.
Către ora patru dimineaţa am oprit în marginea unor tufişuri. Am oprit
motoarele şi peste umerii noştri se lăsă o tăcere grea. Din inima beznei nu mai
răzbătea decât gângăveala comică, intermitentă, a „râşniţelor. de cafea". Din
timp în timp cobora câte o paraşută luminoasă ce strălucea ca un soare în
miniatură deasupra sectorului. Încolăcit şi înghesuit pe podeaua metalică a
tancului am încercat să dorm în timp ce ofiţerii noştri primeau ordinele de luptă
de la autorităţile regimentare.
Nici nu închisesem bine ochii că a trebuit să reintrăm în formaţie de luptă.
Comandanţii de pluton ne împărţiră ordinele.
MARELE SPECTACOL DE OPERETĂ
Regimentul 27 blindate, concomitent cu diviziile a 4-a, a 18-a, şi a 21-a
va ataca poziţiile ruseşti de la Serpuhov, la nord de Tuia. Aceste poziţii trebuie
străpunse pentru a permite înaintarea în adâncime pe direcţia Moscovei.
Regimentul de tancuri grele ale Diviziei 12 Panzer va fi în fruntea ofensivei,
având trupele de infanterie SS în rezervă pe flancul drept. Compania noastră
va fi plasată în extremitatea aripii stângi şi se va infiltra în spatele poziţiilor
inamice, pentru a deschide drumul companiilor din rezervă. Compania a treia
va fi în frunte.
— Onoare memoriei companiei a treia! rânji Porta.
— Obiectivul nostru este un sat în ruine situat exact dincolo de linia
principală a bătăliei. Panzer-Grenadierii din Regimentul 104 puşcaşi ne vor
însoţi pentru a lua parte la atac sub protecţia tancurilor noastre. Recapitulez:
64
Ora 6 şi 40: atacă avioanele Stuka
Ora 6 şi 48: atacă compania a treia.
Ora 6 şi 51: compania noastră urmează compania a treia.
La ora 6 şi 50, un violent tir de baraj va fi declanşat la trei kilometri în
spatele inamicului.
Un spectacol magnific. Proiectile trasoare de tpate culorile străbăteau
şuierând cerul. La orizont ardeau păduri şi sate, proiectând asupra norilor
reverberaţiile lor purpurii. Ici şi colo explodau obuze, semănând întunericul
cu străfulgerări albe, dar exploziile acestea dispersate nu ne împiedicau să
simţim până în măduva oaselor abisala tăcere care precede furtuna. Uneori
mai ţăcănea cu furie câte o mitralieră, ale cărei gloanţe se împrăştiau printre
ruine, în jurul nostru.
Da, într-adevăr, un spectacol magnific. Căci o bătălie organizată este
spectacolul prin excelenţă — întrebaţi-i pe regizorii de cinema —, buchetul
jocurilor de artificii, atracţie-vedetă, marea finală, apoteoza dramei. Războiul
eu teama sa prelungită, cu murdăria, foamea şi mizeria sa nu mâi puţin
eroice, îşi atinge paroxismul într-o desfăşurare supraomenească de
splendoare şi sălbăticie.
Bătrânul îmi vorbise adesea de atacurile blindatelor în cursul cărora zeci
de tancuri erau incendiate de tunurile anticar ale inamicului, cu echipajele
întemniţate arzând în cuptorul din interiorul lor. Şi ne mai spusese de multe
ori că a fi în fruntea unei ofensive era o încercare din care puţini scăpau cu
viaţă. Dar desigur că noi, cei din batalioanele disciplinare, vom fi veşnic cei din
frunte.
— Ei, Sven, ai scris câteva cuvinte de despărţire pentru mama şi iubita
ta?
Întrerupându-mi gândurile întunecate, glasul grav al Bătrânului mă făcu
să tresar. Am mâzgălit câteva cuvinte pe un petec de hârtie, la înălţimea
tabloului de bord. După ce am terminat, Porta îmi trecu o sticlă şi-mi spuse cu
obişnuitul său rânjet strâmb.
— Bea puţin curaj, puştiule şi vei uita că ne aruncă în cap obuze încinse
la roşu. Te vei crede la exerciţii.
Curajul lui Porta era alcool de 96° şterpelit de la infirmerie. Mai târziu
aveam să-l beau adesea, dar niciodată pur. Porta izbucni în râs văzându-mi
chipul.
— Scuze, am uitat să spun că trebuie să-ţi retragi glota şi să înghiţi fără
să guşti!
Spre marea mea uimire, Tom Degeţelul apucă sticla şi supse liniştit, fără
să chiulească, precum un sugaci biberonul său. Porta fu nevoit să-i smulgă
flaconul.
— Ajunge, gură de canal. Mai lasă şi celorlalţi ceva!
Tom Degeţelul râgâi zgomotos.
— Mulţumesc, Porta. Dacă ajung colo-sus înaintea ta, voi aduna un cor
de îngeri să-ţi ureze bun venit.
— Îl auzi? întrerupse Bătrânul. Îşi închipuie că va urca la ceruri. Nu,
copiii mei, dacă ar fi să-mi crească cândva pene undeva, ele vor puţi a smoală.
Ordine date cu glas înăbuşit răsunară afară şi câţiva grenadieri se urcară
pe tanc. Am fript o ultimă ţigară.
— Gata de atac! Compania a 5-a, înainte marş!
În zumzetul motoarelor sale, compania străbătu ruinele sătucului.
Capacele turelelor noastre erau încă deschise şi, agăţaţi în spatele nostru,
65
grenadierii aşteptau deschiderea balului înainte de a sări jos. Cu ochii aţintiţi
prin deschizăturile înguste ale postului de pilotare, Porta ţinea cu mâna
stângă comenzile. Bătrânul, în picioare în turela centrală, străpungea cu
privirea bezna prin hubloul de ochire. Pluto era la postul său, lângă tunul de
calibru mare iar Tom Degeţelul deschisese toate buncărele cu muniţie, gata să
reîncarce tunul pe măsură ce vor fi ejectate tuburile goale, înroşite de explozie.
Aşezat în faţa postului de radio, mă încredinţai pentru a douăzecea oară că
mitraliera era pusă la punct şi împinsei uşor lunga bandă de cartuşe
înfăşurată în jurul meu precum un şarpe lat şi plat.
Un glas ce părea că-şi înăbuşe o izbucnire de râs:
— Compania a-5-a... Compania a 5-a... Aici postul de comandă al
companiei... Ordin către toate tancurile de a deschide focul!
Şi infernul se dezlănţui, strivind capetele noastre cu mugetul, tunetul,
scârşnetul şi vacarmul energiei eliberate.
Lungi flăcări galbene şi roşu ţâşneau precum lăncii de foc din gura
fiecărui tun. Interiorul tancului era ca un cazan de vrăjitoare, ca ceaunul unui
demon. Fumul exploziilor ne irita ochii şi ne ardea gâtul. La plecarea salvei, o
flacără ascuţită ţâşnea din culasa tunului nostru, împungând ca un pumnal
aerul încărcat. Tuburile obuzelor trase se îngrămădeau şi zdrăngăneau
asurzitor pe podeaua metalică.
Priveam cu gura căscată priveliştea care ne întâmpina. Deodată am zărit,
drept în faţă, infanterişti ruşi. Ca un automat, am privit prin aparatul de
ochire, arătătorul se chirci pe trăgaci, conform instrucţiunilor şi în mod
reglementar... Acum! Cu privirea rece, cu pleoapele strânse, urmăream
traiectoria gloanţelor mele: trasoare, corectând tirul şi îndeplinindu-mi
sarcina de asasin. Apoi o lovitură puternică mă proiectă înainte şi dacă nu aş
fi avut casca de protecţie cu margine de piele, obrazul mi-ar fi fost zdrobit de
culasa mitralierei. Bătrânul se porni să-l certe pe Porta, care ne aruncase
într-o pâlnie de obuz adâncă de câţiva metri.
— Ai răbdare să-mi pot lua elan şi să conduc rabla asta aşa cum trebuie,
vociferă Porta.
Încet-incet, artileria antitanc rusească începuse să reacţioneze şi primele
tancuri imobilizate ardeau ici şi colo, îngrămădiri de oţel înconjurate de flăcări
roşu, scuipând spre cer torente de fum negru, gros, ca o catifea.
Ne urmam înaintarea, încet, cu grenadierii ascunşi în spatele nostru,
pregătiţi să nimicească infanteria rusească îndată ce le vom fi străpuns
poziţiile. Către amiază Ivan bătu în retragere. După ce am fost realimentaţi cu
muniţii şi carburant, ne-am repezit pe urmele sale. Uneori ruşii se retrăgeau
în câte un sat. Atunci ne opream şi, un sfert de oră mai târziu, satul nu mai
era decât o vâlvătaie de flăcări în care ne năpusteam din nou, zdrobind totul în
calea noastră: soldaţi, bărbaţi, femei, copii şi animale domestice. Dacă în faţa
noastră apărea o casă incendiată, treceam prin ea dintr-o parte în cealaltă,
într-un vârtej de scântei, ducând uneori cu noi grinzi arzânde pe care le
pierdeam ceva mai încolo, după ce, pentru o clipă, crezusem că tancul nostru
era în flăcări.
Soldaţii ruşi ştiau să moară. Nu o singură dată am văzut câte o mână de
oameni cramponându-se într-un punct strategic şi întârziind înaintarea
noastră până la ultimul cartuş, sau până îi striveam sub şenile.
La început este ciudat să vezi pe cineva aşezat, culcat sau târându-se pe
drum, cineva pe care să nu-l eviţi, ci să-ţi urmezi drumul drept, neabătut,
lăsând în urmă o masă de carne informă, o senzaţie foarte ciudată. Ciudată
66
pentru că nu simţi absolut nimic. Îţi dai seama, pur şi simplu, că în mod
provizoriu eşti incapabil să simţi vreo emoţie. Mâine, sau poate peste o
săptămână, o lună, un an, cincizeci de ani. Dar pentru moment, nimic. Nu ai
timp pentru asta. Ştii doar că se întâmplă ceva ce înregistrezi mecanic prin
sunete şi imagini care sunt însă imediat date la o parte, pentru o analiză
ulterioară.
Am făcut cunoştinţă cu blindate ruseşti grele, enormi mastodonţi de
nouăzeci sau o sută de tone, echipate cu un tun mare de 22 centimetri. Totuşi
erau prea greoaie pentru a ne nelinişti prea mult. Le-am distrus fără prea
mare greutate, unui după altul.
După opt săptămâni de înaintare neîntreruptă puterea noastră de luptă a
slăbit şi ne-am stabilit la Podolsk, la sud-vest de Moscova. Din nefericire ne
apucase iarna rusească, a cărei asprime e de neînchipuit. Mii şi mii de soldaţi
germani au murit îngheţaţi. A trebuit să fie organizat un nesfârşit convoi
pentru evacuarea celor cărora, din cauza gangrenei li se amputase braţul sau
piciorul.
Aprovizionarea noastră încetă. Nu mai aveam nici muniţii, nici
carburant. Eram izolaţi în inima Rusiei, la temperaturi de —50° şi nimeni, sau
aproape nimeni nu avea blănuri sau alt echipament de iarnă care să reziste
viscolelor dezlănţuite. Mâinile şi picioarele ne făceau să suferim îngrozitor şi
adesea puteam fi auziţi ţipând sau gemând de durere, precum copiii. A face de
gardă timp de mai mult de zece minute la rând însemna moarte sigură.
Oricine era atins de un glonţ rămânea încremenit în poziţia în care îl găsise
proiectilul. Zilnic descopeream câte un cadavru ţeapăn ca lemnul sprijinit de
trunchiul unui copac sau de peretele tranşeei.
Era rândui ruşilor să preia iniţiativa şi trupele lor siberiene, călite în
războiul de iarnă, nu întârziară să ne inspire un respect nemărginit. Ne
hăituiau şi noaptea, fără întrerupere şi fără îndurerare. Lipsa de carburanţi
paralizase tancurile noastre; dar chiar dacă am fi avut la dispoziţie toată
benzina din lume, nu ne-ar fi fost cu nimic de folos, căci motoarele erau
îngheţate, înţepenite, inutilizabile. Dacă le atingeai, comenzile vibrau ca nişte
vergele de sticlă.
La 22 decembrie 1941, după trei săptămâni de atacuri neîntrerupte, ziua
şi noaptea, ne-am retras în mijlocul furtunii de zăpadă. Aruncasem în aer
toate carele noastre de luptă pentru a împiedica inamicul să pună mâna pe
ele. Epuizaţi, orbiţi de zăpadă, ne târam cu greu spre apus.
Păşeam între Porta şi Bătrânul şi eram atât de bolnav din cauza frigului,
foamei şi oboselii încât din când în când trebuiau să mă poarte pe sus, pentru
a mă face să continui drumul. Când mă prăbuşeam în zăpadă, mă înjurau şi
mă loveau până o luam din nou din loc. Numai datorită încăpăţânării lor, Tom
Degeţelul şi cu mine nu am împărtăşit soarta a mii de oameni care au rămas
culcaţi pe pământ în nemărginirea albă, doar pentru că părea atât de uşor să
nu te mai mişti în aşteptarea morţii prin îngheţ. Ruşii se ţineau scai de noi,
fără răgaz. Pentru ei gerul nu avea însemnătate. Erau mereu în stare să se
lupte.
În calitatea noastră de regiment disciplinar, fireşte că alcătuiam
ariergarda, la fel cum fusesem avangarda pe timpul ofensivei.
Ceva mai la sud de Stalingrad am primit ordinul să săpăm gropi în
zăpadă şi să păstrăm — cu orice preţ — poziţiile, era vorba de sătucul
Garadnja. Urmară zile de nesuportat în cursul cărora infanteria rusă veni să
ne strivească realmente pe poziţiile noastre. Mii de morţi se îngrămădiră în
67
faţa tranşeelor, dar cu o încăpăţânate îndârjită, ruşii aruncau mereu noi
efective în luptă. Episodul acesta a fost unul dintre marile masacre ale
războiului.
Bătrânul fusese numit şeful plutonului nostru, care cuprindea
doisprezece oameni. Într-o noapte, ruşii izbutiră în cele din urmă să străpungă
liniile noastre pe o adâncime de aproape douăzeci şi cinci de kilometri. Apă-
ram un cuib de mitralieră împreună cu Asmus şi Fleischmann şi trăgeam fără
încetare asupra valurilor succesive de atacatori, căscând bine ochii să nu-i
doborâm pe ai noştri, care purtau, după modelul rusesc, mantale albe cu
glugile trase peste căşti. Mai mult ne conducea instinctul decât vederea.
Deodată, în spatele nostru răsunară ordine în limba rusă. Am strâns
repede mitraliera, pistoalele-automate, grenadele şi am rupt-o la fugă, unde
vedeam cu ochii...
Asmus a fost destul de idiot să se înşele în privinţa direcţiei şi a nimerit
drept în braţele ruşilor.
Fleischmann şi cu mine am ales direcţia cea bună, dar fuga noastră s-a
încheiat cu toate acestea în acelaşi fel, căci eram pe de-a-ntregul încercuiţi.
Scriu cu mare silă capitolul de faţă, care se referă la perioada captivităţii
mele. Ştiu prea bine că poate folosi, probabil, la întărirea unor puncte de
vedere de care nu mă simt deloc atras, în timp ce alţii mă vor trata drept
mincinos, ipocrit şi trădător al poporului.
Citind capitolul acesta, fanaticii unuia dintre aceste puncte de vedere se
vor grăbi să sublinieze anumite pa-saje cu roşu, exclamând triumfători:
— Ei bine, iată cum e acolo! Judecaţi singuri, după spusele unui martor
ocular. Ascultaţi aceste adevăruri despre Rusia Sovietică. Dacă cineva m-ar
întreba dacă este aşa sau nu în Rusia Sovietică, nu i-aş putea spune, cu toată
răspunderea, decât că nu ştiu. U.R.S.S.-ul este o ţară imensă. Am trăit acolo
un timp destul de scurt şi nu am văzut decât o mică parte a ţării. Iar
împrejurările în care am fost acolo erau de asemenea natură încât nu mi-a fost
posibil nici să am legături obligatorii şi nici să procedez la sondajele neapărat
necesare pentru elaborarea obiectivă a unui lucru atât de complex cum este o
explicaţie privind felul „cum se petrec lucrurile" într-o ţară străină.
Pentru aceşti oameni eu eram duşmanul. Aveau cele mai întemeiate
motive să mă urască, să se poarte fără mănuşi cu mine şi puţin să le pese dacă
mi s-ar fi întâmplat ceva rău. De fapt, nu eram oare unul dintre cei care
contribuiseră la incendierea miilor de sate şi la distrugerea vieţii a milioane de
bărbaţi şi femei?
Nu împărtăşesc părerea simplistă conform căreia nazismul şi democraţia
populară nu ar fi decât o apă şi un pământ, că Hitler şi Stalin ar fi din acelaşi
aluat. O singură privire asupra portretelor alăturate vă va demonstra
absurdul acestei afirmaţii. Hitler era un isteric, Stalin un tip ambiţios care
avea destul de mult bun-simţ să nu se joace cu revoluţiile, ci să-şi urmeze
propria sa potecă, veşnic gata să se apere cu o pricepere aproape ştiinţifică, o
răbdare fără margini şi o neîncredere la fel. Stalin nu era un prost şi probabil
nici un sfinţişor. Cum nu l-am cunoscut personal, prefer să nu-l judec. Dar
dacă după compararea profilului acestor doi oameni mai doriţi să comparaţi şi
ceea ce au scris, veţi constata foarte repede că Hitler şi Stalin erau cum nu se
poate mai diferiţi unul de celălalt.
Povestea timpului petrecut de mine printre ruşi, ca prizonier de război,
68
nu poate fi, deci, şi nici nu trebuie luată şi folosită ca un argument pentru sau
împotriva socialismului, pentru sau împotriva lui Stalin, pentru sau împotriva
"blocului de răsărit". Atât timp cât Führer-ul şi acoliţii săi, cei morţi şi cei încă
în viaţă care mai bântuie cam peste tot în lume, vor continua să exercite o cât,
de mică influenţă, nu facem altceva decât să ne pierdem vremea şi energia
încercând să găsim la Moscova pricinile feluritelor spaime care împovărează
sărmana noastră planetă. Atât timp cât libertatea democratică nu va depăşi
stadiul de postulat teoretic, nu avem nici un drept să măturăm altundeva
decât în faţa propriei noastre porţi.
Pe de altă parte, din partea mea vă puteţi păstra întreaga libertate şi să
faceţi cu ea ceea ce vă place, cu condiţia să fiu lăsat în pace. Dorinţa mea de
libertate nu coincide cu traiectoria gloanţelor de armă. După ce am gustat
războiul sub toate formele, m-aş supune de bunăvoie celor mai severe
constrângeri, de ar fi nevoie, cu condiţia să putem trăi în pace. Nu este
suficient să te ridici şi să strigi „Nu mai vrem război", ca apoi să te aşezi la loc
închipuindu-ţi că ţi-ai făcut datoria. Trebuie ca voinţele să se impună; trebuie
ca toată lumea să aibă destulă mâncare, ca toate marile programe şi planuri
umanitare să devină fapte reale şi nu să rămână pe hârtie, Acest lucru va cere
eforturi considerabile, întinzându-se probabil timp de mai multe generaţii.
Edificarea puternicei maşinării care va asigura producţia şi repartiţia echi-
tabilă a bunurilor va necesita multă energie şi autodiscir plină. Va impune cea
mai grea dintre constrângeri: nevoia de a subordona interesele individuale
celor de ordin general. Interesele generale şi nu, ca în cazul nazismului,
interesele unei anume pături privilegiate. Aceasta va cere renunţarea la un
anumit confort, la anumite comodităţi personale. Va însemna să uităm de noi
înşine şi va lichida acea formă de individualism care nu recunoaşte decât
drepturile individului şi niciodată obligaţiile sale. Dar ar fi atât de plictisitor,
atât de uzat, atât de repetat până la saturaţie de a vorbi despre obligaţiile
individului. Cu toţii vorbim prea mult despre libertate, subînţelegând că sin-
gura noastră dorinţă este de a-i extermina pe ceilalţi. Sau, ceea ce este culmea
infamiei, de a-i împinge pe alţii să se extermine între ei, scoţând castanele din
foc, pentru a ne bucura de spectacol.
Două motive, de altfel asemănătoare, mă fac să vorbesc despre timpul
petrecut în Rusia, în ciuda silei şi temerii mele de a fi greşit interpretat, cu sau
fără voie.
Primul este eă acest reportaj de război, aşa cum l-am trăit eu, nu as fi
complet dacă ar fi lipsit de-acest capitol şl al doilea că un asemenea capitol
este necesar într-o carte care vrea să combată războiul, adică exact opusul,
unui pamflet ce încearcă să demonstreze că aşa se petrec lucrurile în Uniunea
Sovietică, ţară uriaşă pe care, o repet, nu o cunosc mai deloc, dar pe care mi-o
închipui, în timp de pace, la fel de omenească şi imperfectă ca orice altă
naţiune din lume. Cu alte cuvinte, foarte obişnuită şi cuprinsă de preocupările
banale ale vieţii de zi cu zi.
Nu există nimic care să împingă mai tare la desperare decât faptul de a fi
prizonier.
Am fost închis împreună cu Fleischmann într-o casă din Klin, sub
supravegherea unui soldat rus. Lovituri de cizmă, pumni, înjurături şi blesteme
69
se abătuseră grindină pe spinările noastre, în tot lungul drumului ce despărţea
linia frontului de acest centru de regrupare stabilit la Klin. Am fost interogaţi de
un ofiţer care voia să afle alcătuirea regimentului nostru şi o mulţime de alte
amănunte de acest fel. Pe când reveneam la închisoarea noastră provizorie, am
văzut cum ruşii executau vreo zece SS-işti bătându-le în ceafă tuburi goale de
cartuşe, cu ciocanul. Altundeva răstigniseră un maior pe o uşă. Alţi SS-işti
fuseseră făcuţi terci cu lovituri date cu patul armei şi cu biciul căzăcesc.
Pentru ei sunase ora răfuielilor.
PRIZONIERATUL
Noaptea târziu am fost adunaţi, cam două mii de oameni, într-o coloană
lungă care se puse în mişcare către est, sub paza strictă a cavaleriştilor. Era
interzis cu desăvârşire a ieşi din rânduri, aşa că eram nevoiţi să ne uşurăm
din mers, în pantaloni. Biciul îi punea din nou pe picioare pe cei ce cădeau în
zăpadă. Iar dacă nu izbuteau, cădeau sub sabia cavaleriştilor. Trei zile de
marş ne-au dus până în satul Kimri, unde am fost îngrămădiţi într-un hangar
imens. Nu mâncasem de când plecasem din Klin, dar mâncarea ce ne-a fost
adusă puţea aşa de groaznic încât nimeni nu s-a putut atinge de ea.
Fleischmann şi cu mine ne-am hotărât să evadăm. Pentru a ne satisface
nevoile aveam nevoie să mergem în spatele hangarului şi în cursul uneia din
aceste ieşiri am profitat de o clipă în care nu eram supravegheaţi şi am luat-o
la goană peste întinderea îngheţată. După vreo 300 de metri am trecut o baltă
acoperită cu un strat gros de gheaţă şi ne-am continuat avântul fără să simţim
nici urmă de oboseală. Până una-alta doar frica era singură senzaţie pe care o
puteam simţi. Goana aceasta nebună a continuat toată noaptea. Cum pe
vremuri astronomia fusese una dintre damblalele mele, mă orientam foarte
bine cu ajutorul stelelor. Străbăturăm o pădure întinsă ajungând la un loc
îngheţat. Ajunsesem pe malul celălalt când ne-a strigat un soldat
încotoşmănat în blănuri, fără alt rezultat decât că ne-a făcut să gonim mai
iute. O rafală de gloanţe ne-a şuierat pe la urechi, dar, din fericire pentru noi,
nici unul nu şi-a atins ţinta. Câteva minute mai târziu ne întindeam gâfâind la
adăpostul tufişurilor dese.
Chiar în aceeaşi seară am ajuns la un pâlc de case de lemn şi am găsit o
ascunzătoare într-un grajd, unde ne-am odihnit douăzeci şi patru de ore. O
găină imprudentă ne-a servit drept prânz. Crudă, bineînţeles. Nu aveam cum
s-o frigem. În noaptea următoare ne-am adăpostit în alt staul. Îngropaţi în
paiele uscate ne simţeam minunat şi nu ne mai venea să ne mişcăm deacolo.
În după-amiaza zilei ce a urmat nişte strigăte ne-au pus în stare de
alarmă. Am riscat să aruncăm o privire prin crăpăturile acoperişului. Cinci
soldaţi ruşi, însoţiţi de doi dulăi. După ce-au vorbit îndelung cu cei de la
fermă, soldaţii au plecat. Am aşteptat să-se însereze ca să încercăm s-o
ştergem, dar ne-a zărit un bătrân care n-a părut deloc mirat să ne vadă ieşind
din staul.
— Prizonieri de război? ne-a întrebat el într-o germană stricată.
Am făcut din cap semn că da.
Ne-a dus înăuntru şi ne-a dat să mâncăm. În încăperea cea mare mai
luau cina un alt bărbat şi patru femei. Ne-au primit tăcuţi şi s-au înghesuit să
ne facă loc la masă. Ne-au privit mereu, pe furiş, tot timpul cât le-am înfulecat
friptura de berbec şi cartofii fierţi. Dar nimeni nu ne-a vorbit.
70
Bătrânul ţăran ne-a lăsat să dormim acolo, ca să ne putem odihni cum
trebuie şi a doua zi dimineaţă ne-a dat fiecăruia câte o pufoaică şi un pantalon
vătuit. Hainele acestea calde şi uscate ne ofereau de altfel şi avantajul de
nepreţuit de a trece în anonimat. De acum înainte puteam să mergem în
amiaza mare fără să riscăm să ne trădeze uniformele noastre negre. Ne-am
despărţit cordial, cu părere de rău, de acei oameni cumsecade şi tăcuţi.
Timp de patru zile am mărşăluit spre vest. Apoi norocul ne-a părăsit: la
marginea unei pădurici am dat nas în nas cu soldaţii ruşi care parcă au ieşit
din pământ. Ne-au cerut actele. Am încercat să le vorbesc în daneză. Fără
succes. Unul dintre ei înţelegea puţin engleza şi am reuşit să-i explic că eram
danezi, că nemţii ne închiseseră într-un lagăr de concentrare, apoi ne
înrolaseră forţat într-un batalion disciplinar, dar că noi preferasem să de-
zertăm. Comandantul unităţii ruseşti la care ne prezentasem hotărâse să ne
trimită la Moscova, dar în drum spre gară ne rătăcisem cu desăvârşire...
Se sfătuiră îndelung între ei cu voce scăzută. Nu înţelegeam rusa, dar
oricum era limpede că nu mă credeau. În cele din urmă ne-au dus la
comandant. Pe drum, unul dintre ei observă că am ceas la mână şi, în clipa
următoare, nu mai aveam ceas la mână. Altul îmi confiscă lănţişorul de aur pe
care mi-l dăruise Ursula. Comandantul de unitate ne-a tratat corect şi ne-a
supus unui lung interogatoriu. Ne-a întrebat dacă suntem comunişti şi am
răspuns că da. Membri de partid? Nu. (Fireşte că nu se putea verifica.)
Comandantul ne reproşă că nu ne dădusem vreodată osteneala să aderăm la
partid, dar important era să fim buni comunişti.
A doua zi am luat trenul de Moscova, împreună cu doi soldaţi ce aveau
misiunea să ne predea în mâinile GPU-ului, pentru o ancheta suplimentară.
Călătoria a durat treizeci şi şase de ore. La Moscova am fost închişi într-o sală
mare ale cărei ferestre zăbrelite dădeau spre un hol uriaş colcăind de militari
şi civili ruşi. Unii dintre ei se căţărară pe bănci sau bagaje pentru a ne privi.
Apoi cinci tipi de la GPU, înarmaţi până în dinţi, veniră să ne ia şi ne duseră la
tras la o maşină a poliţiei.
— Ne-am ars, îmi şopti Fleischmann. Ne aşteaptă plutonul de execuţie ori
Siberia.
Şoaptele noastre ne atraseră o grindină de lovituri cu patul armei care ne
năuci, dar alte lovituri de bocanc în burtă ne-au pus repede pe picioare.
Maşina pătrunse printr-un portal în incinta unei vaste închisori. Străbătusem
un labirint de curţi interioare despărţite între ele cu garduri de fier, apoi am
fost introduşi, cu lovituri de cizmă, în biroul unui ofiţer al GPU-ului, ai cărui
pumni erau pregătiţi să ne primească. Adică exact tratamentul pe care mi-l
aplicaseră SS-iştii la sosirea mea în lagărul de la Lengries.
După ce înregistră declaraţiile neastre, amândoi am afirmat că suntem
cetăţeni danezi. Ofiţerul dispuse să fim închişi într-o celulă în care mai erau
încă douăzeci şi ceva de deţinuţi. Tovarăşii noştri de detenţie se aflau acolo
pentru toate delictele imaginabile, civile şi politice. Un sergent al Armatei
Roşii, care tăiase beregata soţiei sale cu un cuţit de bucătărie, ne spuse cu
siguranţă de expert:
— Veţi fi trimişi într-un lagăr de muncă forţată, cam peste două sau trei
luni. Dacă ştiţi să vă descurcaţi, veţi trăi ca belferii Totul este să faci cât mai
puţin. Încercaţi să vă câştigaţi simpatia unui tip de la GPU „organizând"
treaba în locul său, în atelierul în care vă vor arunca, dar chestia asta trebuie
făcută cu fineţe, fără a călca în străchini...
Mai era şi un profesor laureat al „premiului Stalin", acuzat acum de
71
activitate duşmănoasă împotriva statului. Tariful pentru acest gen de crimă:
douăzeci şi cinci de ani de muncă silnică. Profesorul ne spuse că nu vom putea
părăsi niciodată Rusia pe cale legală şi ne sfătui s-o ştergem cu primul prilej.
Ne lungeam pe jos cu rândul. căci podeaua celulei abia dacă putea
cuprinde doisprezece oameni. Într-un colţ trona o găleată zisă „igienică", fără
capac, al cărei miros insuportabil ne pătrundea hainele. Muream de foame,
eram năpădiţi de păduchi, dar nu ne era frig, dimpotrivă, în închisoare
domnea o asemenea căldură încât transpiram, ziua şi noaptea, ca într-o baie
turcească. Urcându-ne pe umerii „colegilor" noştri puteam vedea curtea mare,
în care noapte de noapte erau executaţi zeci de prizonieri, bărbaţi şi femei.
Sunetele care mi-au rămas în amintire, legate de imaginile lugubre al acestei
închisori, sunt salvele nocturne şi motoarele camioanelor. Ca toate trans-
porturile utilitare, cele ale deţinuţilor, morţi ori vii, nu aveau loc, la Moscova,
decât noaptea.
Am fost interogaţi, din nou, de un comisar tânăr. Timp de cinci ore a
trebuit să-i vorbim de noi, de familiile noastre. După două zile ne-au fost puse
exact aceleaşi întrebări, dar în altă succesiune. După patruzeci şi opt de ore de
asemenea interogatorii practic de neînţeles, am început să pierdem firul şi să
ne contrazicem. Zbierând la noi, încercă atunci să ne facă să mărturisim că
declaraţiile noastre dinainte nu fuseseră decât o ţesătură de minciuni şi că de
fapt eram SS-işti deghizaţi.
Apoi furăm lăsaţi în pace timp de trei zile, după care am trecut la
judecată. O judecată care dură cinci minute şi care pentru Fleischmann se
soldă cu cincisprezece ani muncă silnică şi pentru mine cu zece ani. De ce
această diferenţă? Mister. Nu ştiam nici măcar de ce eram acuzaţi.
Şi într-o bună zi am fost conduşi la gară, împreună cu alţi două sute de
prizonieri de ambele sexe şi înghesuiţi de-a valma în vagoane de marfă. În
fiecare vagon a fost numit câte un „deţinut-şef". Fireşte că acesta era calul de
bătaie favorit al GPU-ului, plătind foarte scump în cazul că dispărea unul
dintre tovarăşii de suferinţă.
Cei din vagonul nostru proveneau din toate clasele sociale. Un ţăran
încălţat cu pâslari butucănoşi, încotoşmănat în pufoaică, zăcea alături de un
bărbat destul de în vârstă, îmbrăcat într-un costum gri, slinos şi mototlit, dar
bine tăiat, posesor al unei perechi noi de pantofi adevăraţi, apanaj exclusiv al
claselor privilegiate. În faţa mea era aşezată o femeie într-un palton de blană,
cu ciorapi de mătase. Lângă ea, o fată în haine de lucru. În ciuda gerului
pătrunzător, mai erau şi două femei în rochii uşoare de vară.
Mergeam spre răsărit, dar nimeni nu cunoştea destinaţia noastră
adevărată. Apelul se făcea de trei ori pe zi. Metoda obişnuită era să ne alinieze
într-un singur rând. Un soldat trecea apoi prin spatele nostru şi, numărând
cu glas tare, gratifica pe fiecare deţinut cu o lovitură de bici. Într-o dimineaţă a
dat o lovitură de bici mai puţin. După ce s-au făcut cercetările, s-a constatat
că în cursul nopţii evadase un fost ofiţer. "Deţinutul-şef" al vagonului nostru
plăti aceasta cu viaţa.
La Kuibâşev, pe Volga, la trenul nostru fură ataşate noi încărcături de
prizonieri. Zilnic, mureau câţiva dintre noi de frig, de foame, de epuizare, dar
eram obligaţi să păstrăm cadavrele şi să le prezentăm la fiecare apel, ca
numărul să fie complet şi să primească şi ele lovitura de bici regulamentară. În
timpul unei halte la Bogodowsk, dintr-o pricină oarecare, gardienii noştri
trebuie că şi-au pierdut minţile, căci deschiseră brusc uşa şi traseră o salvă de
focuri în interiorul vagonului, unde eram îngrămădiţi ca sardelele într-o cutie.
72
Apoi uşa se închise la loc, în hohotele lor de râs.
Două dintre femei se porniră să urle precum câinii, cu ochii ficşi şi spume
la gură. Împreună cu Fleischmann m-am îngrijit de cea mai apropiată şi alţi
soldaţi au înşfăcat-o pe cealaltă.O palmă bine aplicată i-a curmat criza de
isterie. Este suficient să loveşti scurt şi unde trebuie. Iar palma trebuie dată
cu totul pe neaşteptate. Cele două femei încetară să urle a moarte, tresăriră
convulsiv şi începură să plângă. Dar în tăcere.
Am fost debarcaţi la Tobolsk, lagărul de aici nefiind cu nimic mai prejos
decât lagărele de exterminare naziste. În primele zile am muncit la pădure.
Halul de slăbiciune în care ne găseam făcea munca aceasta de tăietori
incredihil de grea şi dacă ar fi continuat cât de puţin, nu am fi putut
supravieţui. Spre norocul nostru însă, după câteva zile am fost transferaţi,
Fleischmann şi cu mine, la o fabrică subterană de lămpi de radio, ceea ce
pentru noi a fost o dublă şansă. Se spunea că prizonierii trimişi să lucreze în
fabricile de muniţie mureau ca muştele.
Aveam voie să dormim cinci ore pe zi, într-o colibă în care trei oameni
trebuiau să-şi împartă un pat îngust, fără saltea şi cu o singură pătură. Cele
trei mese zilnice constau dintr-o, strachină de ciorbă de peşte. Fără pâine.
Probabil că din cauza pierderii grânarelor bogate de la Marea Neagră, pâinea
devenise un lux la care puţini aveau acum pretenţii.
După o vreme am fost din nou transferaţi într-un lagăr de „prizonieri
liberi". Era vorba de un fel de centru administrativ având sarcina de a procura
mână de lucru unor uzine şi ateliere controlate mai mult sau mai puţin de
GPU, în care domneau condiţii mult mai omeneşti, începând cu sfânta
debandadă. Aici eram trataţi corect, ba chiar ne şi plăteau niţel. Cu puţină
îndemânare puteai să te vezi înscris pe lista „specialiştilor", ceea ce însemna
să fii trecut în categoria celor „indispensabili".
Tranca-tranca cinci zile pe calea ferată şi iată-ne la Ieniseisk, pe fluviul
Ienisei. Trecând în apropiere de lacul Kalmuda am pus mâna pe o asemenea
grămadă de peşte uscat încât am fost la un pas să ne dăm duhul cu toţii. Era
pentru prima oară, după foarte mult timp, că mâncam şi noi pe săturate şi
rezultatul a fost un dezastru. Stomacul nostru slăbit refuză asemenea ospăţ.
Dealtfel mă îndoiesc că cineva, chiar normal fiind, putea înghiţi mai mult de
treizeci de peşti din aceia. Spre norocul nostru nu mai eram escortaţi decât de
oameni mai în vârstă din GPU-ul „albastru" şi această abatere nu a avut altă
urmare decât o monumentală indigestie generală.
Pentru noi lagărul cel nou de la Ieniseisk însemna o îmbunătăţire
însemnată. Nu se întâmpla niciodată să fim mai mulţi decât doi într-un pat, ne
bucuram de o libertate relativă şi nu eram rău trataţi. Dimpotrivă, relaţiile
dintre prizonieri şi gardieni erau dintre cele mai plăcute. Dimineaţa şi seara
trebuia să ne prezentăm la apel în faţa unui gardian de la GPU, care înscria
numele noastre pe o scândură, ştergându-le după aceea cu un cuţit. Nu se
făcea risipă de hârtie pentru asemenea lucruri. Lipsa la apel îţi putea atrage o
pereche de palme, dar în lagăr nu se practica ciomăgeala. Nu rareori gardianul
de serviciu se mulţumea să-i întrebe pe ceilalţi dacă puteau garanta că
prizonierul absent se mai găsea în incinta lagărului şi, primind un răspuns
afirmativ, adăuga foarte hoţărât:
— Să-i spuneţi că numele său rămâne scris aici pe tabel şi dacă mâine
dimineaţă nu-i aici, mă supăr serios pe el. Puţină ordine tot trebuie să fie în
bordelul acesta.
Timpul petrecut de mine la Ieniseisk se numără între episoadele cele mai
73
aiurite ale vieţii mele. Iată de pildă cum erau selecţionaţi „specialiştii":
— Ce ştii să faci?
Ştiind cât de vital era să te califici pentru o muncă specializată,
Fleischmann şi cu mine am răspuns cu sânge rece că eram
"mecanici-specialişti".
Tipul de la GPU trecu pe lista lui doar menţiunea .„specialist", dar când
i-am atras atenţia surâse şiret, ne făcu cu ochiul şi pufni în râs.
— Să presupunem că e nevoie de un şef-bucătar iar voi purtaţi eticheta
de „mecanici specialişti". Ce vă faceţi în cazul acesta?
Omul era tare cumsecade şi în acelaşi timp un tip practic.
La început am făcut răngi de lemn. Nimeni nu ştia la ce vor folosi, dar
uzina utiliza douăzeci şi cinci de oameni la munca aceasta relativ puţin
obositoare. După vreo zece zile am fost trecuţi la o secţie unde se fabricau
busole şi alte asemenea marafeturi,
Nici în visele mele cele mai trăznite nu mi-aş fi putut închipui vreodată ca
sabotajul şi incompetenţa puteau fi duse până la acest grad de perfecţiune.
Cincizeci la sută din producţie ar fi trebuit de fiecare dată aruncată ca rebut.
Apoi a fost povestea atelierului pe care îl construiam. Fuseseră luate toate
măsurile ca acest atelier să fie cu adevărat frumos. Arhitecţi şi şefi de la GPU
măsurau de mai multe ori zilnic felul în care progresa construcţia. Îngropaţi în
maldăre de schiţe şi planuri, întregul oraş urmărea lucrarea cu cel mai viu
interes. Când atelierul fu gata, el amintea neîndoios de turnul din Pisa şi toată
lumea — în afară de răspunzătorii direcţi ai capodoperei — s-a tăvălit de râs,
inclusiv băieţii noştri de la GPU.
În privinţa maşinilor, aceeaşi poveste, Se opreau mereu, spre marea
bucurie a muncitorilor, care se grăbeau să zbiere:
— Maşină oprită. Maşină oprită.
Cât de mică ar fi fost avaria, întotdeauna înlăturarea ei dura ziua
întreagă, pe când o mână de nisip zvârlită în dinam ne asigura un răgaz mult
mai mare. Când aveai nevoie de o piesă, o puneai de la altă maşină, a cărei
echipă se servea de la prima maşină disponibilă şi aşa mai departe, până când
ultima maşină era reparată pe seama uneia deja imobilizate, în aşteptarea
unei piese comandate la Moscova.
Într-o zi un motor din cele mari se opri, imobilizând un întreg atelier.
După consultările de rigoare, noi specialiştii am stabilit că defecţiunea
provenea fără îndoială de la bujii. Cum nu aveam bujii de tipul acesta în
rezervă, a fost comandată o ladă la Moscova. Lada sosi după trei săptămâni,
dar deschizând-o am descoperit că era plină cu şuruburi. O nouă comandă
porni spre Moscova. Sosi o a doua Iadă şi, de data aceasta, era într-adevăr
plină cu bujii. Dar între timp motorul se evaporase în linişte. Din uriaşul utilaj
nu mai rămăsese decât roata de antrenare. Şeful de atelier contemplă
îndelung vestigiul apoi, scuturând din cap, se duse la căpitanul Turgovski,
şeful GPU-ului şi goliră împreună o sticlă cu votcă.
Ar fi exagerat să tragem concluzia că în toată Uniunea Sovietică domnea
aceeaşi debandadă şi acelaşi sabotaj, voluntar şi involuntar, ca la Ieniseisk.
Armata care ne întâmpinase funcţiona la perfecţie. Iar dacă echipamentul
militar nu era superior celui al armatei germane — cu toate că uneori se
întâmpla să fie — în linii generale era la fel de bun. Şi de obicei mai puţin
complicat. Materialul uman era însă mai bun. Mai primitiv poate, dar şi mai
demn de încredere, ceea ce nu ar fi fost posibil, după părerea mea, într-o ţară
putredă de sus şi până jos. Oricine ar fi tentat să creadă că întreaga U.R.S.S.
74
era la fel de putredă ca centrul de la Ieniseisk ar face bine să se gândească mai
bine înainte de a trage asemenea concluzii. La Ieniseisk eram treizeci de mii de
oameni ce făceau o muncă forţată, din care şase mii de străini, care nu ne
gândeam decât să sabotăm orice făceam, sau ne păsa prea puţin de calitatea
muncii prestate. Bucurându-ne de un tratament prin compensaţie relativ
bun, nu visam decât să rămânem acolo cât mai mult timp posibil şi ne făceam
cât mai mici, de teamă de a nu fi luaţi la ochi.
Marile canale, centralele electrice, lucrările de irigaţie, dezvoltarea
industriei grele, răspândirea învăţământului general, sunt tot atâtea dovezi că
în această întinsa ţară există şi altceva decât simpli sabotori. Distanţele sunt
aici atât de uriaşe, încât greşelile şi confuziile, de care nu sunt scutite nici alte
naţiuni, ies neapărat mai mult în evidenţă în ochii unor europeni din occident.
Mai adăugaţi la acestea că Rusia se afla în război şi veţi înţelege lesne că atât
condiţiile de viaţă cât şi cele de muncă nu puteau fi normale.
Am cunoscut un comunist german, Bernhard Kruse, din
Berlin-Lichterfelde. Fusese pe baricade în timpul luptelor de după primul
război mondial. în 1942 trecuse în Rusia Sovietică, unde comuniştii l-au
primit cu braţele deschise. De profesie era mecanic montor şi îşi făcuse o
situaţie bună la o uzină din Leningrad, ca instructor a câtorva sute de
muncitori. Câştiga bine, se bucura de privilegiile cetăţeanului sovietic de rang
superior, ca de pildă dreptul de a cumpăra alimente şi produse în marile
magazine ale partidului. În cele din urmă se însură cu o tânără din Moscova.
Şi apoi, în 1936, a fost arestat pe neaşteptate şi închis la Lubianka, unde
a fost lăsat sa zacă doi ani, fără a i se da nici o explicaţie. În timpul unei
inspecţii izbutise să se apropie de un ofiţer care, la cererea sa, puse să i se
aducă dosarul de detenţie, din care citi cu glas tare:
— Te numeşti Bernard Krause, născut la Berlin în 1902, căsătorit cu
Katice Udin, din Moscova. Eşti mecanic-montor şi ai lucrat ca inginer
instructor în mai multe uzine din regiunea Leningrad. Ai primit diploma de
onoare pentru servicii aduse muncitorilor ruşi în funcţia de instructor şi eşti
membru de partid...
Pe măsură ce citea, ofiţerul clătina nedumerit capul.
— Adevărat, prezenţa dumitale aici pare destul de ciudată...
Dar deodată exclamă:
— Aha! Iată aici! în 1924 ai trecut frontiera poloneză în U.R.S.S. Un act
cu totul ilegal.
— Dar paşaportul meu era în regulă. Toată lumea ştie foarte bine când şi
de ce am intrat în U.âl.S.S., în care trăiesc de patrusprezece ani. Din care doi
în închisoare!
Ofiţerul ridică din umeri.
— Trebuie că ai ascuns ceva GPU-ului, ceva ce până la urmă tot au
descoperit...
După un an Krause află că fusese condamnat la 15 ani muncă silnică
pentru a se fi introdus „în mod ilicit în Rusia Sovietică, împotriva legilor în
vigoare şi probabil în siujba serviciilor de spionaj germane". Sentinţa îi fu
anunţată în celula sa, fără să fi văzut vreodată picior de judecător.
Multe istorii asemănătoare mi-au fost povestite. Dacă cei în cauză erau
cu adevărat atât de nevinovaţi şi neştiutori ai motivelor pentru care fuseseră
condamnaţi pe cât susţineau, iată încă o întrebare la care nu pot răspunde.
Totuşi un rus bătrân mi-a spus:
— Dacă ar fi făcut într-adevăr ceva, ar fi fost împuşcaţi imediat.
75
Între mine şi comisarul de la Centrul de repartizare a prizonierilor se
stabiliră relaţii de bună prietenie. De câteva ori veni să mă vadă la uzină
pentru a-mi încredinţă anumite mici lucrări personale. Odată l-am întrebat
dacă nu mi-ar putea face rost de o slujbă mai bună şi îmi făgădui să vadă ce
poate face. Chiar a doua zi se întoarse făcându-mi o propunere dintre cele mai
trăsnite:
— Vorbeşti engleza şi germana. Ce-ai zice să te faci profesor de limbi
străine? Cu siguranţă că vei fi în stare să-i înveţi câte ceva pe copii. Când vine
o inspecţie n-ai decât să dai ceva de băut comisarului şi va uita şi de ce a venit.
Toată lumea face la fel...
Am izbucnit în râs:
— Nu ţine, bălmăjesc niţeluş limba voastră, dar nu pot să scriu deloc.
Găseşte-mi mai bine altceva...
Clatină capul, în culmea mirării.
— Puştii te vor învăţa rusa în schimbul germanei sau englezi tale. Sunt
sigur că merge la fix...
Cu toate acestea nu am devenit pedagog, ci specialist în morărit. Dacă
vreodată cineva mi-ar fi pus întrebări, trebuia să răspund că fusesem comisar
în morăritul din Scandinavia.
Un rus tânăr mă conduse prin Moara nr. 73. Îmi arătă ciururi cu făina
cea mai albă care mi-a fost dat vreodată să o văd, O făină cu neputinţă de
procurat pe căi legale. Umplu un sac de şapte kilograme, îl legă la gură, îl turti
şi-mi sugeră să-l ascund sub rubaşcă, dându-i forma trupului meu, astfel
încât să nu se observe prea mult.
— Şi vei putea face la fel în toate diminieţile, adăugă el. Aşa facem toţi.
Mulţumită acestei preţioase făini „organizate" de mine, cum se spunea,
am stabilit legături excelente cu cei din GPU, cărora le-o vindeam la un preţ
rezonabil şi astfel am izbutit să-l scot pe Fleischmann într-un post bun, afară
din lagăr. După aceea am obţinut pentru amândoi aprobarea de a ieşi oricând
în oraş, cu condiţia de a fi întotdeauna prezenţi la apelul de dimineaţa. Viaţa
noastră, în timpul a două luni de neuitat a fost cea a oricărui cetăţean sovietic.
O dată pe săptămână mergeam la cinematograf, şi am vizionat astfel nu puţine
filme ruseşti, din care multe foarte bune. Actualităţile săptămânale în schimb
erau veşnic neverosimile, de o naivitate dezarmantă, atingând uneori
grotescul. Îmi amintesc de pildă de un film care mă lăsase fără glas. Era vorba
de un erou din războiul Crimeii al cărui nume l-am uitat. În urma unei explozii
de obuz rămăsese orb de amândoi ochii şi i se retezaseră picioarele, de sub
genunchi. Medicii abea i-au pansat rănile că sări din pat, puse mâna pe un
braţ de mine şi reveni la luptă pe cioturile sale proaspăt bandajate. Pe drum
treceau tancurile germane. Târându-se ca un tigru, ologul acesta orb reperă
primul car blindat inamic, cu singura sa ureche, se apropie pe neaşteptate şi-l
aruncă în aer. Nimici în felul acesta vreo duzină, apoi, pe fundalul titanic al
tancurilor incendiate, bravul soldat rus se lăsă în sfârşit purtat la infirmeria
de campanie, unde chirurgii îl anesteziară şi făcură imposibilul pentru a-l
salva, dar trebuiră să se resemneze în faţa morţii sale — cu un zâmbet fericit
pe buze — în mâinile lor devotate. La sfârşitul genului* acesta de filme, pe
estradă urca un ofiţer şi declara cu entuziasm:
— Şi iată cum, tovarăşi, Armata Roşie îi combate pe complicii burgheziei
şi capitalismului internaţional.
Cum toate lucrurile bune au fireşte şi un sfârşit. când am aflat, prin unul
dintre prietenii mei de la GPU, că vom fi mutaţi, din nou, poate chiar în iadul
76
de la Tobolsk, am decis, împreună cu Fieischmann, să ne evaporăm. Aveam
intenţia să ajungem la Moscova şi să încercăm să ne punem sub protecţia
ambasadei Suediei. Într-o dimineaţă i-am făgăduit omului de serviciu de la
GPU un sac de făină gratuit dacă va trece cu vederea că nu mă voi prezenta la
apelul de a doua zi. Rânji şi mormăi ceva despre „fete nostime". Nu am
încercat să-i schimb părerea şi am cerut la moară două zile de permisie pentru
a face comisarului nu ştiu ce serviciu fictiv. Am aruncat într-un sac toţi banii
câştigaţi la negru şi am părăsit foarte calm oraşul îndreptându-mă spre locul
de întâlnire.
Am mers fără întrerupere timp de douăzeci şi patru de ore. Când, în cele
din urmă, m-am lăsat să alunec într-un şanţ eram atât de frânt încât am
adormit pe loc. Nu există în lumea întreagă peisaje mai monotone ca Rusia.
Drumurile de ţară sunt nesfârşite, întortocheate, doar pământ şi pietre. În
toate părţile stepă, stepă cât cuprinzi cu ochii. Drept fiinţe vii, câte o pasăre în
depărtare. Între sate optzeci, până la o sută de kilometri... În sfârşit, o linie de
cale ferată, probabil cea de la Gorki la Saratov. M-am lungit, sleit de oboseală,
pe rambleu luptând împotriva somnului. Un soare dogoritor şi nici urmă de
umbră. Setea nu întârzie şi ea să mă chinuie. În faţa ochilor mei zburau fluturi
negri. Nici nu-mi mai era somn, depăşisem acest stadiu. Eram mort,
nepăsător la timpul care se scurgea, abia puteam lua în seamă protestele
trupului meu istovit, deshidratat. O singură senzaţie omenească, de necrezut,
ivită din adâncul letargiei mele: aveam poftă de o femeie. Nu o voi revedea
niciodată pe Ursula. Cred că am început să plâng scuturat de sughiţuri,
blestemând soarta, întâmplarea, pe Dumnezeu, pe scurt, au fost ceasuri
cumplite, fără sfârşit şi apăsătoare cele pe care le-am petrecut pe acel
rambleu, undeva între Gorki şi Saratov, în aşteptarea trenului.
Primul care a venit a fost un mărfar ce a trecut în mare viteză. Te vei urca
în trenul ăsta chiar de ar fi să-ţi rupi gâtul: următorul poate nu va trece decât
peste ore şi ore! După ce locomotiva defilă prin dreptul meu, am pornit în fugă
peste pietriş. Îngrozit de gândul că aş putea nimeri sub roţi. Am prins bara
unui vagon deschis. De trei ori, de patru ori am încercat să mă urc, să mă des-
prind de la pământ, dar nu am izbutit. Gânduri nebune îmi fulgerau prin
minte. Să dau drumul. Să-mi las picioarele să fie târâte. Şi apoi, brusc, am fost
cuprins de furie, am strâns dinţii şi am sărit. O clipă mai târziu eram în
siguranţă, pe platforma vagonului şi mă strecuram într-o şaretă acoperită cu o
prelată.
Deasupra marginii prelatei apăru deodată un chip pământiu. Pe jumătate
mort de frică, l-am privit drept în ochi, timp de o clipă, înainte de a-mi aminti
de existenţa pistolului, pe care reuşisem să mi-l procur. L-am scos din
buzunar şi l-am îndreptat asupra arătării, care a închis ochii gemând:
— Jetzt ist alles aus!
— Ce-i aste? Eşti german?
Am coborât arma, uluit, pe care chestie de sub prelată răsări încet un al
doilea individ.
Evadaseră dintr-un lagăr de prizonieri de război situat la peste 150 km la
nord de Alatir. La plecare fuseseră patru, dar unul căzuse sub roţile trenului,
iar altul nimerise direct în braţele a trei soldaţi ruşi.
Cu harta în mână — pe care o furasem înainte de a părăsi lagărul —
ne-am pus de acord că nu trebuia să mergem mai departe de Saratov, în
direcţia mării Caspice. Cel mai bine ar fi fost să încercăm a ajunge în bazinul
Volgăi, la nord-vest de Stalingrad, acolo unde se găseau trupele noastre în
77
prezent. Cei doi „compatrioţi" ai mei fuseseră înhăţaţi cu patru luni în urmă, la
Maikop, iar de atunci armatele germane mai înaintaseră spre Volga.
Am părăsit trenul la Saratov încercând să găsim un altul mai potrivit
planurilor noastre, în cazul că acesta şi-ar continua ruta în direcţia cea rea.
Am dat peste lăzi cu peşte crud şi am mâncat de ne-am umflat. Peştele crud
nu este deloc greţos. Este suficient să fii deajuns de înfometat. Câteva mâţe
costelive şi-au disputat rămăşiţele ospăţului şi ultimii trei peşti pe care nu
i-am mai putut devora. Între timp însă trenul nostru plecase şi nici măcar nu
ştiam în ce direcţie. Cu toate acestea am găsit un altul, sub forma unui convoi
ce transporta camioane şi muniţie. Era mai mult ca sigur că se îndrepta către
front.
Atunci şi abia atunci mi-am dat seama că mă întorceam pe front. Nu
avusesem niciodată timp să mă gândesc la asta, dar lăzile acestea cu muniţie
mi-au deschis mintea. Mă întorceam pe front! Până acum nu avusesem decât
un singur gând: să fug din Rusia, U.R.S.S. fiind pentru mine o ţară plină de
capcane. Dar dacă ţineam într-adevăr să-mi salvez pielea, care pe front
trebuia să ajung? În avangarda tuturor tacurilor şi în ariergarda tuturor
retragerilor? Un paradox cât se poate de deprimant. De ce oare viaţa este atât
de absurdă? Mai bine mi-aş trage imediat un glonţ în cap! În mod ciudat şi
greu de explicat mă simţeam mult mai desperat decât atunci când un alt tren
mi-o smulsese pe Ursula din braţe, la sfârşitul primei mele permisii. Poate că
permisia aceea reprezentase o perioadă a vieţii mele într-atât de satisfăcătoare
şi de fericită prin ea însăşi, îneât să-mi dea mulţumirea că dacă soarta nu îmi
va mai rezerva nicicând o altă bucurie, cel puţin avusesem parte de acesta? În
timp ce acum, în U.R.S.S., nu cunoscusem nimic care să constituie pentru
mine o trăire deplină şi mulţumitoare. Colindasem ca fugar această ţară
uriaşă, singur şi hăituit
dar şi ajutat în mai multe rânduri, iar în adâncul suferinţei mele U.R.S.S.-ul
îmi arătase cât de mare, colorată şi bogată în prilejuri de aventură era lumea.
Întrezărisem ceva care exista, în timp şi spaţiu, la o scară infinit mai mare
decât mărunta Germanie împresurată, pe cale de a fi ştrangulată.
Cunoscusem superficial o entitate mai complexă decât o femeie, purtata pe un
covor zburător în nenumărate culori, demn de o mie şi una de nopţi. Fără să
şovăie îmi dăduse tot ce avea şi o ştiam în stare de mai mult. Dar niciodată
asemenea întâlnire miraculoasă nu se va mai putea repeta în aceleaşi condiţii.
Uriaşa naţiune îşi va închide porţile în urma mea, după încheierea unei scurte
vizite. Aveam o poftă nebună să revin pe urmele mele, să regăsesc primejdia,
neaşteptatul, senzaţia că mă găsesc pe un vulcan. Să-mi caut zâna pentru
a-mi încheia într-adevăr povestea.
Poate am fost prost că nu am făcut-o? Ar fi trebuit să fiu nebun să fac aşa
ceva, dar la fel de nebun trebuie să fiu pentru a regăsi ciudata „siguranţă"
dintr-un tanc în prima linie. Rupsesem toate relaţiile cu lumea nesigură pe
care o clădisem în jurul meu, aveam de ales între o întoarcere probabilă în
temniţele ruşilor şi locul meu rezervat într-un car de asalt german. Stranie
alegere, într-adevăr. Cu puţin noroc poate m-aş putea feri de temniţele
ruseşti. Dar de tancul german nu puteam scăpa. În realitate însă era multă
vreme de când nu mai aveam de ales. Eram intrat într-un angrenaj fără sfârşit
care mă va sfărâma până la urmă. Oare îi voi regăsi pe Porta, pe Bătrânul şi pe
ceilalţi? O voi revedea vreodată pe Ursula?
Ne-am îmbarcat în trenul cu muniţii luând cu noi o ladă cu peşte crud.
Convoiul se puse în mişcare, luă viteza de marş şi se legănă în ritmul monoton
78
al roţilor. Ziua următoare a plouat cu găleata, dar ne aflam la loc uscat sub
prelatele ce protejau camioanele. Cei doi tovarăşi de drum ai mei erau nişte
pisălogi ordinari. Nazişti convinşi, încă mai credeau în victoria Grmaniei. Încă
mai credeau că este posibil a birui un uriaş ca U.R.S.S.! Unul se numea
Jürgens, celălalt Bartram. Orele se scurgeau încet cu somnul, ronţăitul
peştilor şi ascultându-le neroziile.
Trenul se opri în gara Uvarov, la est de Don. L-am putut părăsi fără
greutăţi şi citind harta ne-am dat seama că ne găseam la vreo 300 km spre est
de Voronej. Urma să înaintăm cam o sută de kilometri sau chiar mai mult spre
sud de oraşul acesta pentru a putea nădăjdui să întâlnim trupe germane pe
partea dinspre noi a Donului, căci ştiam că la nord de Voronej ruşii se găseau
spre malul vestic al fluviului şi controlau toate podurile, vadurile şi alte puncte
strategice.
Şoseaua principală colcăia de soldaţi, tunuri şi camioane. Poliţia militară
sovietică era peste tot şi de acum înainte nu mai puteam călători decât în
timpul nopţii.
Lângă Sakmanka ne chemă un sergent rus. Camionul greu pe care îl
conducea singur era împotmolit. L-am ajutat să-l scoată de-acolo. Apoi l-am
doborât şi i-am luat uniforma. În mod automat, fără a şti bine ce fac. Era un
lucru ca atâtea altele ce trebuiau făcute. Cei doi ascunseră cadavrul în
tufişuri, apoi urcară la spate în timp ce mă instalam pe locul şoferului. În
cabină am găsit câteva grenade şi un pistol-mitralieră. Am străbătut în mare
viteză vreo 200 de kilometri până când ni s-a terminat benzina. Am abandonat
camionul şi ne-am continuat drumul pe jos. Pistolul-mitralieră l-am luat cu
mine. Ne apropiam de epicentrul cataclismului.
A doua zi am început să auzim bubuitul artileriei. Ce ciudat să auzi din
nou tunurile! După căderea nopţii orizontul rămase roşu. Ne-am găsit un
adăpost printre ruinele din Selansk. Totuşi ne era cu neputinţă să dormim.
Prea era aproape frontul. La mai puţin de 5 kilometri. Şi pierdusem obişnuinţa
marilor concerte de artilerie. Când am pornit la drum, după lăsarea
întunericului, pentru a străbate această ultimă etapă ce urma a ne readuce în
liniile germane, eram cu nervii la pământ.
Deasupra noastră treceau gemând obuzele şi explodau cu bubuit de
tunet aruncând până departe pământ, pietre şi sfărâmături de oţel. Ne-au
trebuit mai multe ore să ajungem până la liniile ruseşti de unde, ascunşi
într-o groapă, am pândit momentul favorabil de ai ataca pe neaşteptate pe cei
doi servanţi ai unei mitraliere grele. La semnalul stabilit ne-am prăvălit peste
ei şi le-am crăpat capetele fără vorbă multă. Apoi am trecut peste îngrăditura
adăpostului lor şi ne-am repezit cu capul înainte către tranşeele din faţă.
Brusca noastră apariţie în no man's land declanşă dintr-o parte şi din
cealaltă un foc susţinut de arme de toate calibrele, întovărăşit şi de rachete
luminoase, atât nemţeşti cât şi sovietice. Am rămas în mijlocul acestui
uragan, într-o pâlnie de obuz, un timp greu de apreciat. Apoi împuşcăturile
s-au rărit, ne-am strecurat afară din groapa noastră şi ne-am reluat goana
nebună spre poziţiile germane.
Aproape că le atinsesem când o mitralieră germană lătră scurt. Jürgens
scoase un ţipăt şi se prăbuşi, omorât pe loc. Păcat de el, norocul nostru. Rănit,
ar fi trebuit să-l cărăm. Bartram şi cu mine dădeam din mâini urlând:
— Nicht schiessen! Wir sind deutsche Soldaten.10
10
Nu trageţi! Suntem soldaţi germani
79
Respirând greu şi tremurând de spaimă ne-am rostogolit în tranşee. Am
fost duşi imediat la comandantul companiei care ne luă un scurt
interogatoriu, apoi ne trimise la cartierul general al regimentului, unde ni s-a
dat de mâncare şi un loc în paie să dormim.
"...şi pe urmă a fost destul de necugetat ca să împărtăşească totul unei
infirmiere care nu-şi ţinea gura şi vă puteţi imagina urmarea. La apelul de
dimineaţă, comandantul ne-a citit acest bilet:
„Gefreite-ul Hans Breuer, din Regimentul 27 blindate, compania a 5-a, a
fost condamnat la moarte, în 12 aprilie, pentru a fi încălcat principiile moralei
militare, lăsând cu bunăştiinţă să-i fie strivit piciorul de un tanc. Execuţia a avut
loc la Breslau, la 24 aprilie".
Cam acestea erau cuvintele comunicatului. Bătrânul trase adânc din pipă,
iar Porta râse scurt, fără veselie.
— Nu, nu merită să ţi-o faci cu mâna ta...
I-am scris mamei şi Ursulei ca să le anunţ că sosesc în permisie. Chiar în
aceeaşi seară am fost convocat la comandantul companiei. Răsturnat pe
scaunul său pliant, Meier mă cântări în tăcere. Pe urmă vorbi în silă:
— Cum ai îndrăznit să soliciţi o permisie, trecând peste capul
comandantului de companie?
— Nu am cerut-o eu. Colonelul mi-a spus că am dreptul la ea...
— Permisia îţi este anulată. În această companie doar eu acord sau refuz
permisiile. Eşti liber.
Eram din nou în hazna. Până la gât.
PORCUL DE MEIER
— Culcat, nasul în ţărână, ticăloşilor!
Strigătele amuţiră în vacarmul morţii.
Tancul 534 se înfundase în pământul moale strivindu-i pe cei cinci
oameni cărora Meier le ordonase să se culce sub monstrul de oţel.
Urmă o lungă tăcere, cu adevărat mormântală. Pe urmă un mârâit surd
urcă din rândurile noastre... Când cele cinci cadavre de nerecunoscut au fost
smulse din pământul în care nu vor întârzia să se reîntoarcă, Meier le
contemplă o clipă, detaşat, ca şi cum acest asasinat nu l-ar fi privit în nici un
fel.
Tocmai "ciupisem", pentru dezamorsarea minelor, o lopăţică de infanterie
şi eram gata să ieşim în no man's land. Era ora 21. Toate obiectele care,
lovindu-se, ne-ar fi putut trăda prezenţa — binocluri, măşti de gaz, căşti,
lanterne — fuseseră lăsate în adăpost. Armamentul nostru era alcătuit
dintr-un pistol, un pumnal şi din câteva grenade ofensive. Porta cără după el
şi carabina cu lunetă sovietică de care nu se despărţea niciodată. Ne pre-
găteam să părăsim tranşeea când s-au apropiat de noi Meier şi Oberleutnant
von Barring. Aşa cum îi era obiceiul, Meier se răsti la noi:
— Şi încercaţi să faceţi lucrurile cu cap, turmă de porci!
Fără să-l bage în seamă, von Barring dădu mâna cu noi şi ne ură noroc.
La semnul Bătrânului am trecut peste parapet şi am traversat rapid liniile
noastre de sârmă ghimpată înainte de a ajunge în câmp deschis, acolo unde
80
trebuia să fim cu ochii în patru. Nu parcursesem nici jumătate din drum când
o rachetă luminoasă transforma întunericul într-o lumină albă, orbitoare.
Culcaţi la pământ, încremenisem. La lumina acestor infernale focuri de
artificii este reperată imediat şi cea mai mică mişcare, iar cea mai mică
mişcare în no man's land este considerată ostilă. Rachetei îi trebui un timp
nesfârşit ca să ajungă la pământ.
Alt zgomot, altă rachetă. Bătrânul înjura printre dinţi.
— Dacă o ţine tot aşa, nu ieşim vii din porcăria asta! Ce l-o fi apucat pe
Ivan să se joace cu mizeriile astea?
Alte două rachete s-au înălţat şi au căzut. A urmat o pauză în care am
atins liniile lor de sârmă ghimpată. Culcaţi pe spate, am început să mânuim
cleştii. Firele vibrau deasupra noastră ca nişte arcuri, scoţând sunete lungi,
prea zgomotoase după părerea noastră. Dar greul de abia urma: târându-ne
pe burtă prin încurcătura de sârmă ghimpată, trebuia să căutăm minele cu
ajutorul unor tije de fier. Minele folosite în zonă aveau carcasa de lemn, ceea
ce făcea intilizabil detectorul de mine.
Misiunea aceasta nu era cea mai potrivită pentru echipajul unui tanc şi o
datoram grobianului de Meier şi dorinţei lui de a purta Crucea de Fier. El
ceruse comandantului de regiment să fie însărcinată campania lui cu această
misiune. Nu numai că trebuia să facem o hartă a câmpului de mine, dar
trebuia să mutăm o parte din ele pe potecile rezervate de ruşi pentru atacurile
viitoare Trebuia să tăiem noi poteci în folosul nostru. În timp ce ruşii, dacă
totul se termina cu bine, urmau să fie măcelăriţi de propriile lor mine.
Cum eram lipsit de experienţă în detectarea acestor maşinării, mi-au dat
sonda spunându-mi să o înfig, înclinată, în pământul moale. Aproape imediat
am descoperit ceva.
— Hei, Bătrânule!
S-a târât până la mine.
— Ai găsit una?
— Da, aşa cred.
Luă sonda şi o mânui cu delicateţe.
— E sigur. Las-o aşa, n-o mai gâdila. Sunt foarte sensibile jucăriile astea.
Notă pe hartă poziţia minei. În continuare, am descoperit una după alta.
Când întregul câmp a fost marcat, au fost scoase câteva şi duse ceva mai
încolo. Eram cu nervii întinşi la maxim, cel mai mic zgomot ar fi provocat o
catastrofă. Aproape că terminasem când o nouă rachetă explodă chiar
deasupra capetelor noastre. Aveam o mină în braţe, dar m-am trântit imediat
la pământ şi pe durata a şaizeci de secunde lungi am rămas aşa, nemişcat, cu
maşinăria explozivă lipită de piept.
Ne-am întors în zori. Neatinşi. În următoarele patru nopţi s-a repetat
aceeaşi comedie, dar nici unul dintre noi n-a căzut lat, căci aveam baftă.
Când am prezentat raportul nostru afirmând că topografia subterană a
zonei din no man's land era bine cunoscută, Meier a izbucnit într-un hohot de
râs sarcastic.
— Bine cunoscută! Aţi sforăit într-o pâlnie de grenadă, porcilor? Am tras
mai multe rachete şi n-am văzut nici măcar coada vreunuia dintre voi! Nu mă
duceţi pe mine aşa de uşor. În noaptea asta, cu hărţile pe care le-aţi făcut, o să
mergem împreună ca să verificăm. S-a înţeles?
— La ordinele dumneavoastră, Herr Hauptmann, răspunse Bătrânul
executând o întoarcere care stropi cu noroi cizmele gloriosului nostru
comandant de companie.
81
Luna răsărise deja când am plecat cu porcul de Meier spre câmpul de
mine duşman. Am coborât într-o râpă în care ruşii nu puteau să ne vadă, dar
unde minele erau mai dese ca firele de păr din cap. Meier mergea în frunte
urmărind pe hartă potecile pe care le tăiasem. În urma lui mergea Bătrânul, şi
el cu harta în mână, deşi cunoşteam zona ca pe buzunarul nostru.
Meier se abătea spre stânga. Ne-am oprit şi ne-am lungit în tăcere. Mai
făcu zece sau cincisprezece metri înainte să realizeze că nu-l mai urmăm. S-a
întors spre noi, dar n-a îndrăznit să ţipe de frică să nu fie auzit de ruşi.
— Ce înseamnă asta, bandă de golani? mârâi el în surdină. Trebuie să
staţi îngă mine, aşa cum v-am ordonat, sau vă trimit în faţa curţii marţiale!
Ridicat într-un genunchi. Bătrânul râse cu poftă:
— S-a zis cu ameninţarea curţii marţiale, Hauptmann Meier! În câteva
clipe o să fii o bucată de carne sângerândă!
Meier privea harta şi Porta rânji:
— Asta e, beleşte-ţi ochii, mizerabilule! E doar o mică diferenţă între
harta ta şi-a noastră. În calitate de ofiţer aveai nevoie de o hartă specială, nu?
Aşa că am mutat câteva puncte roşii, ca să arate mai bine. Nu poţi să spui că
n-avem grijă de tine!
Am râs cu toţii câteva minute. Pe urmă Porta şi-a pus carabina cu lenetă
la umăr, bubuind!
— Dansează acum, porc de ofiţer, sau îţi găuresc maţele!
Pălind. Meier păşi spre noi, dar amorsă imediat o mină în timp ce
carabina lui Porta trase scurt. Meier avea un dum-dum în umăr. S-a oprit
clătinându-se şi gemând în timp ce sângele îi curgea în valuri din umărul
zdrobit.
— Dansează, rahatule, dansează! continuă Porta cu pumnii strânşi.
Arată-ne un vals! O să ţinem ritmul cu jucăriile astea pe care tu. sau alţii ca
tine, ne-au învăţat să le folosim.
Bătrânul îşi scoase revolverul greu, regulamentar, şi trimise un glonte
între picioarele lui Meier, care schiţă primul pas de dans. Stege. Pluto, eu şi
ceilalţi băieţi din pluton am intrat în joc şi ara golit încărcător după încărcător
în jurul cizmelor ofiţerului care dansa şi tremura.
Prima lui cădere a provocat explozia unei mine care l-a aruncat în aer. Şi
de patru, cinci ori la rând, căderea lui a provocat noi explozii.
Obuze cu şrapneluri au început să explodeze căci bubuiturile dăduseră
alarma. Mitralierele lătrau între detunăturile mortierelor. Rachete se înălţară
de o parte şi de alta alcătuind foc de baraj. Şi germanii şi ruşii credeau că
inamicul este pe punctul de a-i ataca.
Furtuna de foc năvăli peste noi, iar pământul tremura sub picioarele
noastre. Am rămas două ore într-o pâlnie până când duelul de artilerie s-a
potolit. Reîntorşi în tranşee, Bătrânul a raportat Oberleutnant-ului von
Barring.
— Herr Oberleutnant! Subofiţerul Beier a încheiat împreună cu plutonul
misiunea de recunoaştere a câmpului de mine inamic. Recunoaşterea s-a
desfăşurat conform planului, sub comanda căpitanului, Meier. Căpitanul a
fost ucis căci, în ciuda avertismentelor plutonului, a stăruit să intre în câmpul
de mine, deşi nu-l cunoştea suficient.
Barring ne privi dus pe gânduri. Ochii lui căutau ochii noştrii, întârziind
o clipă pe faţa fiecăruia. Niciodată n-am văzut ochi mai profund umani şi mai
gravi ca ai lui.
— Căpitanul Meier a fost ucis? Se mai întâmplă în timp de război.
82
Subofiţer Beier, du-ţi oamenii în adăpost. Plutonul doi a făcut o treabă bună în
câmpul de mine. O să trimit raportul meu către comandant....
Ne salută ducându-şi două degete la chipiu şi intră în adăpostul lui.
Bătrânul surâse.
— Cât timp trăieşte el, n-o să mai fie nevoie de vânătoare de vrăjitoare în
compania asta.
— Aţi văzut ce salturi mortale făcea rahatul ăla de fiecare dată când
micuţele mine îi trăgeau câte-un şut? sublinie Porta. L-ar fi încântat pe
profesorul de gimnastică!
Acesta a fost discursul funebru pentru căpitanul Meier, burghez setos de
putere, dar prea mărunt pentru a deveni cineva în război.
„Şi ce, doar ai două!"
Mugind, Pluto porni pe urmele lui Porta şi ale celor două fete. Deşi
dispăruseră din raza noastră vizuală, auzeam chicotelile lor satisfăcute.
— Nu-i mai vedem două ore! exclamă Bătrânul, glumeţ.
Ceilalţi băieţi s-au lungit în iarba înaltă visând, privind fumul ţigărilor,
evocând cu jumătate de glas amintirea camarazilor dispăruţi.
DORMIŢI, BĂIEŢI!
Dimineaţa, când treceai de la aerul proaspăt de afară la atmosfera
închisă a camerei suprapopulate, duhoarea era suficientă ca să-ţi iei tălpăşiţa,
dar te obişnuiai, aşa cum o făceai şi cu altele şi adormeai rapid, legănat de
sforăituri şi de discuţiile şoptite ale ţăranilor ruşi. Ştiam bine că femeia era
tuberculoasă în ultimul hal, dar ce ne păsa? Acceptam şi bacilii pe lângă
purici, şobolani şi jeg.
Nu adormisem de mult timp când ruşii ne-au trezit. Porta i-a înjurat, dar
rusul cel mai bătrân i-a răspuns ferm:
— Gura, herr soldat, şi culcă-te!
Porta devenise profesorul lor de germană.
O oră mai târziu şi-a făcut intrarea o cloşcă cu pui. Dar când a început
să-l ciupească pe Porta de faţă, acesta s-a făcut negru de furie, a sărit din
culcuşul de paie ca un proiectil cu reacţie, a prins găina de gât şi, făcându-i
semn cu degetul, a ţipat la ea:
— Spală putina, găină bărână, cu toţi avortonii tăi nelegitimi.
Apoi a aruncat zburătoarea pe fereastră şi a început să urmărească prin
toată casa puii cuprinşi de panică. Nora bătrânului a început să ţipe ca arsă.
Porta zbieră:
— Mai lasă-mă-n pace!
Şi o înjură până când aceasta îşi pierdu răbdarea şi-i trânti un polonic în
creştetul capului. Am izbucnit cu toţii în râs, ceea ce avu darul să-i potolească
furiile. S-a năpustit în urma ţărăncii, în cămaşă de noapte, cu poalele
fluturându-i în vânt în timp ce ţopăia ca un cocoş. O urmări până departe, pe
câmp, în timp ce ruşii se umflau de râs. Nu mult după aceea s-a întors mai
potolit, a trântit uşa de s-a cutremurat toată casa, apoi s-a arătat în dreptul
ferestrei şi a mugit:
83
Vreau să dorm, primul care mă deranjează îl dobor, pac-pac, gata, mort!
Ne-am trezit la amiază şi am pornit să ne luăm raţia de la bucătăria
mobilă. Am avut, pentru un sfert de oră, o mâncare decentă. Ciorbă de fasole.
Gamelele erau aproape pline iar noi hăpăiam ca animalele. După ce am lins
totul ne-am adunat în jurul coletului primit de Siege. Am pus totul pe o masă
întinsă lângă latrine. Porta avea veşnic şi o sticlă de vodcă.
Latrinele erau puse în aşa fel încât puteam să ne aşezăm având masa în
faţa noastră. Odată instalaţi, a apărut un pachet de cărţi soioase şi am început
un joc nesfârşit, ronţăiam pateuri, prăjituri şi jambon. Sticla trecea din mână
în mână. Pahare, farfurii, tacâmuri: un lux pe care îl consideram de mult inutil
şi muieresc. Aşezaţi liniştiţi cu brăcinarii în vine, împăcaţi cu noi înşine şi cu
lumea, mâncam, beam, fumam, discutam, jucam cărţi şi făceam ceea ce
aveam de făcut. Fundurile noastre goale se ofereau privirii celor din sat, căci
latrinele erau puse pe un dâmb de unde puteam să admirăm toată câmpia, în
timp ce tot satul putea şi el să ne admire pe noi. O pasăre cânta într-un copac
şi lângă noi dormea un câine toropit de căldura soarelui de toamnă. Femei
scoase la muncă, murmurau un cântec rusesc... Şi doar spre seară, când
ţăranii se întorceau de la câmp, ne părăseam piedestalele idilice pentru a ne
reîntoarce în casă.
Într-o după-amiază, Bătrânul şi ceilalţi comandanţi de tanc au fost
chemaţi la comandantul companiei. După un sfert de oră s-a întors
triumfător:
— Băieţi, plecăm în misiune. Trebuie să ne instalăm în câmp la douăzeci
şi cinci de kilometri spre sud de Novâi şi să săpăm adăposturi care să lase doar
turela deasupra pământului. O să trăim ca regii, liniştiţi şi uitaţi, la cincizeci
de kilometri în spatele frontului. Fără obuze pe cap, nici o altă grijă în afară de
a ne îngriji sănătatea până când ruşii vor da peste cap linia întâi... Când o vor
face va trebui să le distrugem tancurile pe măsură ce sosesc şi să ţinem poziţia
oricât ne-ar costa. Consemnul este să aruncăm cheile tancurilor după ce
le-am îngropat.
Porta hohoti:
— Chiar aşa ai zis: cheile de contact?
Bătnnul surâse:
— Mda. Asta-i tot ce trebuie să lepădăm.
— Perfect cătană bătrână! O să respectăm consemnul. La urma urmei
puţin ne păsa, aveam patru chei de schimb.
Înainte de ivirea zorilor ne ocupasem noile poziţii. Chiar în mijlocul
câmpiei, acolo unde ierburile erau atât de înalte că trebuia să te înalţi pe
vârfuri ca să zăreşti linia orizontului. Era frig. Aveam pe noi mantăile, căciulile
de blană, mânuşile, iar pe sub pantalonii negri de uniformă purtam izmene.
Cum nu aveam în fond decât două lopeţi şi o cazma, doar trei dintre noi
puteau să lucreze deodată şi era o minune să vezi cu câtă abnegaţie ne
suplineam colegii lăsându-i să stea — o adevărată scenă de propagandă în
spiritul şefilor iubiţi — dar asta doar pentru că vântul era tăios ca briciul şi
mişcarea era singura cale de a te încălzi.
Ridicându-şi mâna, Bătnnul declamă poetic:
— Copiii mei. scumpii mei, nu-i minunat să stai aici în aer liber şi să sapi
această groapă superbă? Vedeţi, soarele se ridică şi nu trebuie să ne mai fie
frică de Moş Crivăţ! Totul este liniştit, copii, micuţele păsărele ale Domnului
ne vor cânta şi dacă vom fi cuminţi, cu adevărat cuminţi. Bătrânul Moş al
Stepei va veni să ne spună o poveste cu porcărele. Simţiţi sărutul vântului
84
proaspăt al stepei pe obrajii voştri pufoşi şi în pletele voastre?
Pe măsură ce se ridica soarele scădea rapid şi nivelul, nu cel al gropii, ci
al entuziasmului nostru. Sudoare, blesteme. Unelte azvârlite cât colo. Ne-am
încălzit şi sudoarea curgea pe noi, în timp ce băşicile îşi făceau apariţia pe
micuţele noastre mâirii albe. Nu aveam obişnuinţa unei astfel de munci şi
pământul stepei era tare, tare...
— Ia spuneţi-mi, ne întrebă Porta. Suntem soldaţi sau gropari? Vă întreb
aşa, în legătură cu tariful sindical...
Măsuram mereu tancul ca să vedem dacă ne apropiem de capătul
osândei, dar la amiază — după şapte ore de săpat — eram de-abia la
jumătatea drumului. Bătrânul începu să înjure armata şi Porta îl întrebă cu
falsă inocenţă dacă nu mai simte sărutul vântului proaspăt al stepei şi dacă
sufletul lui nu se simte înălţat de razele calde ale soarelui şi de profunda
valoare educativă a muncii pământului. Bătrânul i-a aruncat lopata în cap şi
s-a întins la umbra tancului.
— Nu mai scot nici măcar o lingură! Am văzut destule gropi ca asta de
la-nceputul mizeriei ăsteia de război! Noapte bună.
Am săpat, Porta, Stege şi cu mine, încă o jumătate de oră, timp după care
Pluto şi Bătrânul urmau să ne schimbe. A trebuit să-i luăm pe sus şi să-i
aruncăm în groapă. Am făcut cu schimbul două ore, pe urmă perioada de
muncă efectivă a fost redusă la un sfert de oră pentru ca. la sfârşit să cădem
cu toţii pe spate, cu ochii pierduţi în gol, incapabili să săpăm mai departe.
Adăpostul trebuia săpat, fie că vroiam, fie că nu. După o oră de odihnă,
Pluto şi Bătrânul s-au pus pe treabă şi noi îi priveam. La ora cinci, în sfârşit,
gaura era suficient de adâncă şi am intrat cu tancul în ea. Nimeni nu s-a lăsat
rugat ca să ridice cortul, toţi se săturaseră. Dar cum se spunea că zona este
cutreierată de partizani, trebuia să facem cu schimbul de pază. Şi nu s-a oferit
nici un voluntar, aşa că, în mijlocul discuţiei înfierbântate, Bătrânul ne-a
declarat:
— Un subofiţer nu pretează serviciul de pază. Doar nu sunteţi atât de
ignoranţi încât să nu ştiţi asta!
Şi s-a învelit cu pătura, iar în secunda următoare sforăia.
— Asta îmi aduce aminte că sunt Stabsgefreiter, spuse Pluto. Noapte
bună, băieţi!
— Şi toată armata se va întoarce cu susul în jos dacă află că eu, Josef
Porta, Obergefreiter, mă cobor la această sarcină nedemnă! Distracţie plăcută,
băieţi!
Rămăsesem eu şi Stege.
— E o legendă, am spus eu. Niciodată n-au fost partizani în zonă!
— Niciodată! afirmă Hugo Stege indignat. Într-o clipă dormeam toţi cinci.
A doua zi de dimineaţă Stege s-a sculat primul. Vroiam să ni se servească
la pat cafeaua şi sorta îl alesese pe el să se ocupe de asta. Ieşise de câteva
minute din cort când i s-a auzit vocea de la înălţimea turelei:
— Ieşiţi, pentru Dumnezeu, uite-l pe comandant!
Era ora potrivită pentru o inspecţie, unsprezece dimineaţa, şi dacă eram
surprinşi în flagrant delict putea să ne coste. Dar nu era decât o glumă a
hoţomanului numit Hugo Stege şi într-o clipă toţi ne-am întors în cort ţipând
să ni se aducă zeama.
Stege tocmai ieşise cu gamelele când am auzit glasul său înnebunit:
— Hei! Sculaţi-vă! Căpitanul şi colonelul!Scularea, pentru Dumnezeu! Vă
jur că este adevărat!
85
Râsete, înjurături şi glume au salutat reluarea păcălelii, dar nimeni nu se
mişcă din loc şi când concertul de răgete s-a potolit, Porta a urlat:
— Valet, dacă vrea să mă vadă comandantul, spune-i că nu-i ziua mea de
vizită...
Şi îşi punctă discursul cu un vânt sonor.
— Chiar nu vreţi să ieşiţi? O să dăm de naiba.
Ori sosise într-adevăr colonelul, ori Stege îşi descoperise veleităţi de
actor.
Renunţ să mai descriu ieşirea noastră din cort. Când ne-am aliniat în faţa
turelei, chiar şi cel mai indulgent lablagiu n-ar fi putut spune despre ţinuta
noastră că era regulamentară. Comandantul stătea să explodeze. Cât
despre Oberleutnant von Barring, expresia lui era de nepătruns. Păream o
caricatură decupată din ziar: Bătrânul era în izmene, ciorapi şi o cămaşă
murdară, Porta îşi băgase pantalonii în ciorapi şi purta o eşarfă de mătase
roşie în jurul gâtului, cămeşoiul lui Pluto era un adevărat drapel ce flutura în
vântul stepei iar eşarfa, de un verde mai puţin strident decât cea roşie a lui
Porta, era în schimb legată ca un turban pe ţeasta lui uriaşă.
— Tu eşti comandantul tancului? mârâi comandantul ţintuindu-l pe
Bătrân prin monoclu.
— Da, Herr Oberst!
— Atunci, ce mai aştepţi ca să dai raportul?
Bătrânul alergă la maşina comandantului, pocni din papuci şi, conform
regulamentului, lătră în liniştea stepei:
— Herr Oberst! Subofiţerul Beier, plutonul doi, tancul numărul unu,
raportează că nu are nimic special de semnalat.
Faţa colonelului concura eşarfa lui Porta.
— Aha! N-ai nimic special de raportat! Dar eu, eu am ceva special să vă
spun...
Şi a urmat un şir de înjurături.
Mai târziu von Barring s-a întors să ne vadă. Singur de data asta.
— Sunteţi cea mai nenorocită şleahtă de golani din toată armata, ne-a
spus clătinând din cap. Putea să vă treacă prin cap să faceţi de gardă măcar în
prima zi! Era normal să vină în inspecţie! Acum aveţi fiecare câte trei zile de
arest? Iar adăpostul nu este bun, trebuie să săpaţi altul la zece metri înapoi. Şi
pot să vă garantez că o să vină din nou în inspecţie, aşa că daţi-i bătaie.
O tăcere uimită i-a salutat plecarea. Să săpăm încă o groapă? Nici morţi!
Dar ce să facem?
Stege a fost cel care ne-a salvat.
— Bandă de alcoolici abrutizaţi, începu el amabil, aveţi marele noroc să
se afle printre voi un om inteligent care ştie să-şi folosească materia cenuşie în
clipele grele! Sper că o să aveţi decenţa să-i mulţumiţi Domnului... Tot ceea ce
trebuie să facem este să dăm o fugă până la Oskol cu jucăria, să dăm bună
ziua ruşilor şi să-i invităm la corvoadă în schimbul unei plimbări cu tancul!
Zgomotul şenilelor a trezit satul căzut în toropeala de duminică şi n-au
fost probleme să găsim mai mulţi voluntari decât aveam nevoie. Ruşii erau
încântaţi să străbată câmpul pe un car de asalt şi, chiar dacă se întrerupeau
mereu ca să danseze, să cânte şi să glumească din tot sufletul, noua groapă a
fost săpată în două ore, într-o atmosferă incredibil de veselă — şi incredibil de
prăfoasă — cu coruri, poveşti şi râsete. Eram atât de cufundaţi în această
sărbătoare că nici nu l-am văzut sosind pe von Barring. A privit o clipă
spectacolul, apoi a clătinat din cap, murmurând:
86
— Ei bine, cel puţin pot să spun că aveţi simţ organizatoric!
Şi mereu clătinând din cap, s-a întors la maşină şi a plecat.
Mai târziu, pe înnoptat, am dus creaturile acelea simple şi vesele în satul
lor încă ocolit de război. Porta avea două fete agăţate de gât şi a fost greu să
adunăm toată echipa şi să o luăm din loc.
Ajutându-ne astfel împotriva propriilor lor compatrioţi ruşii nu puteau fi
învinuiţi, cel puţin teoretic, de trădare?
Cred că se poate spune şi aşa ceva.
Dar nu sunt foarte sigur.
Căci aceste acte de prietenie, după părerea mea, l-au dezgustat de război
pe simplul soldat german mai mult decât atacurile partizanilor. Ştiu destui
care, pornind la drum infectaţi de mitul rasei superioare, au descoperit că
inamicul nu era duşmanul lor şi că nu le era în nici un fel inferior. Soldatul
german simplu şi-a lărgit cunoştinţele despre oameni şi popoare şi lucrul
acesta a însămânţat în el solidaritatea cu oamenii simpli asemănători lui.
Încet, dar sigur, idealurile s-au dovedit a fi umplute cu vânt ca şi isteria
Führer-ului şi morga generalilor inumani. Ei au învăţat efectiv să-i urască pe
cei din SS, care le inspiraseră până atunci doar o teamă surdă, umilitoare.
N-ai chef să tragi asupra unor oameni cu care te-ai distrat cu o seară în urmă,
fie că este sau nu război. Acesta-i motivul pentru care gloanţele se pierd şi
obuzele îşi ratează ţinta în unele lupte. Să tragi în aer este un lucru plăcut şi
uşor, un mod de a lipsi războiul de prada sa. Asta cel puţin când nu se află un
ofiţer în spate care să-ţi urmărească toate mişcările.
Surâzând, von Barring ne-a înmânat permisiile.
— Dacă vă grăbiţi puţin, vă duc la tren. Aveţi paisprezece zile de permisie
şi cinci zile pentru drum.
Cântece şi ţopăieli de bucurie, frizând nebunia. Am intrat în casă,
dansând, a urmat apoi chinul de a folosi bătrâna lamă de ras care trecuse peste
obrajii fiecăruia de cincizeci de ori. Porta o îmbrăţişă pe rusoaică şi trase cu ea
un vals de-i săriră papucii. Bătrâna cotcodăcea ca o găină şi se abţinea cu greu
să nu izbucnească în râs.
— Sunteţi mai răi decât cazacii! spuse ea.
BATALIONUL DE REZERVĂ 988
Am ajuns la Gomei cu o întârziere de douăzeci şi patru de ore. Trenul din
acea zi plecase deja. Trebuia să-l aşteptăm pe cel de a doua zi.
Un subofiţer ne-a spus că pe front a început din nou bulionul. Ruşii se
pare că atacaseră pe toată lungimea şi în unele locuri izbutiseră să rupă
frontul.
— Am tăiat-o la timp, remarcă Porta. Un noroc chior...
Sceptic, Bătrânul clătină din cap.
— În două săptămâni o luăm de la cap. Şi m-aş mira ca lucrurile să se
aranjeze între timp!
— Gura, piază-rea, i-o scurtă Stege. Ne strigi tot cheful cu ideile tale
pesimiste!
Două săptămâni acasă, ăsta-i capătul lumii!
87
Poate că războiul se şi termină până atunci...
O noapte întreagă am disecat proiecte minunate. Mă gândeam la
rotunjimile pietroase ale Ursulei, îmi imaginam braţele ei puse în jurul gâtului
meu, drumul degetelor ei în lungul şirei spinării. O doream din răsputeri şi
tăceam.
Trenul trebuia să pece de-abia la ora 1840, dar eram pe peron încă de la
cinci după-amiază. Ne simţeam mai puternici ca nişte regi arătând foile
noastre de drum celor din poliţia militară. Am găsit un compartiment liber, iar
Porta şi Pluto s-au instalat în plasa pentru bagaje ca să doarmă liniştiţi.
Ne-am scos cu toţii bocancii şi ne-am pregătit pentru noaptea care urma.
Trenul se umplea treptat cu permisionari gălăgioşi care se înghesuiau pe
culoare. Sticle cu şnaps treceau din mână în mână şi începeau să se audă
cântece.
Porta îşi scoase fluierul şi cântă un refren interzis, pe care ne-am grăbit
să-l reluăm în cor. Am trecut prin tot repertoriul nostru de cântece obscene.
Chiar şi pe cele mai scârboase. Nimănui nu i se părea deplasat. Noi, cătanele
bătrâne, cântam ce vroiam. Dacă ne-ar fi făcut cineva morală l-am fi aruncat
pe geam fără nici o discuţie. Când trenul s-a urnit din loc, uralele noastre au
făcut să tremure cele câteva geamuri întregi ale gării.
Târziu în noapte am oprit în Moghilev. Scandalul se mai potolise. Cei mai
mulţi moţăiau visând la permisia lor. Pentru cei mai mulţi era prima în ultimii
ani.
Cu o zmucitură, trenul a pornit, a făcut câţiva metri şi s-a oprit din nou.
După câteva clipe s-au auzit urlete de afară, iar uşile vagoanelor au fost
deschise. Poliţiştii strigau:
— Toată lumea afară cu echipamentul şi bagajele. Permisiile sunt
anulate.Ofensiva rusă a rupt liniile noastre. Veţi fi grupaţi provizoriu într-un
batalion de rezervă şi vă întarceţi la chelfăneală!
A izbucnit un scandal monstruos, iar intruşii au fost aruncaţi în noroi,
spunându-li-se să-şi plimba în altă parte târtiţele şi glumele nesărate.
Dar nu era o glumă. Adormiţi, încordaţi, a trebuit să părăsim convoiul şi
să ne aliniem în două grupuri pe peronul gării Moghilev. La stânga artileria şi
tanchiştii. La dreapta toţi ceilalţi infanterie, aviaţie, marină, orice ar fi fost. Ni
s-au luat ordinele de permisie, apoi s-a auzit ordinul fatal:
— Coloană, la dreapta! Înainte... marş!
Am mers toată noaptea. Sleiţi de oboseală, de furie şi de dezamăgire în
vântul tăios şi în zăpada care ne orbea. Nu ne venea că credem că păţim
asemenea măgărie. Nu se fac asemenea glume cu soldaţii. Nu-i arunci din
trenul care îi duce către o permisie binemeritată. Nu le iei Eldorado-ul, ţara
făgăduită, pentru a-i trimite pe front la tunurile şi aruncătoarele de flăcări,
sub focul inamic. Era o lovitură capabilă să distrugă şi puţina încredere şi
forţă pe care unii dintre noi o mai aveau.
Şase zile de marş prin zăpadă, prin zăpadă şi iar prin zăpadă. Apoi un
prim contact cu forţele inamicului, puţin mai la nord de Lişvin. Ce curios era
să auzi cum se înfig obuzele în zăpadă cu un zgomot moale. Încet, frontul ceda
sub presiunea infanteriei ruseşti care înainta implacabil, indiferentă la
pierderi. Încet, dar sigur, grupul nostru improvizat se rărea şi se îndrepta spre
dispariţie. Noi, care n-aveam ce căuta în Rusia, nu dovedeam să-i stăvilim pe
cei care voiau să cureţe ţara lor de prezenţa noastră. De partea lor era
dreptatea în sensul că se împotriveau unui agresor, căci atacul nostru
„preventiv" fusese doar un artificiu de propagandă.
88
Unitatea noastră se numea Batalionul 988 de teritoriali în rezervă şi
gluma cea mare era că aduna reprezentanţi ai tuturor armelor, de la marină la
aviaţie, trecând chiar şi prin garda civică, şi doar un singur, un unic teritorial!
Se întâlneau toate uniformele, erau afişate toate însemnele, toate insignele,
toate ecusoanele. Un singur lucru ne unea, ura care ne-o inspira Batalionul
988. Ardeam de nerăbdare să ne regăsim unităţile.
Un angajament mai dur cu inamicul s-a produs la est de Volkov, ruşii
aruncând în luptă numeroase tancuri şi aviaţie de vânătoare şi
bombardament. Într-o ruină am găsit o pisică roşcată cocoţată într-o şaretă,
mieunând de frig, de frică şi de foame. I-am dat cu forţa un gât de snaps
înainte de mâncare. Când am plecat a pornit-o după noi. Pentru că era roşie,
am botezat-o „Stalin".
Stalin a făcut toată campania de la Volkov pe raniţa lui Porta, iar Pluto şi
Stege i-au croit o uniformă completă, pantalon, bluză şi chipiu, acesta din
urmă legată cu un şnur ca să nu-l piardă în luptă. Aparţinând unui regim
disciplinar, Stalin nu avea voie să poarte vulturul nazist. La început a încercat
să scape de haine, apoi şi-a dat seama că îi ţin de cald, sau a sfârşit prin a se
obişnui cu ele, aşa cum se obişnuise cu raţia zilnică de şnaps. A tras de altfel
câteva beţii de neuitat. Puteţi să spuneţi că era o cruzime faţă de bietul
animal, dar Stalin nu ne-a părăsit nici o clipă, iar blana lui a devenit lucioasă,
s-a îngrăşat şi a recăpătat tupeul caracteristic pentru o pisică al cărei univers
este stabil şi ordonat.
La sosirea Crăciunului nu mai rămăseseră din Batalionul 988 de
rezervişti decât oameni pentru o companie care, de altfel, a şi fost destrămată.
Ne-am primit toţi cinci ordinele de drum pentru Godnio pe Vorskla, unde
staţiona regimentul nostru. Trei zile mai târziu ne prezentam la Cartierul
general al unităţii şi de a doua zi treceam la corvoadă. Înainte de toate însă ni
s-a adus poşta.
Aveam un teanc de scrisori de la Ursula şi de la mama. Fiecare îşi devora
scrisorile, le citea şi le recitea, ca în final să le citească cu voce tare în faţa
celorlalţi, pentru a visa mai bine şi a le sorbi cu setea unui suflet dornic de
prezenţa celor de acasă şi care trebuie să se mulţumească doar cu cuvinte
scrise pe hârtie. Într-una din scrisorile ei, Ursula îmi spunea:
„München, 9 decembrie, 1942
Dragul meu,
Sufăr alături de tine pentru această oribilă nedreptate care v-a fost
făcută, ţie şi camarazilor tăi. Dar nu te lăsa doborât pentru că ţi-au furat
permisia. Rămâi încrezător în viitor, în ciuda tuturor acestor mizerii făcute de
ei. În curând coşmarul se va termina, iar vulturul nazist îşi va fi pierdut toate
penele.
M-am rugat Domnului să te protejeze de ororile frontului. Deşi te
consideri păgân şi îţi afişezi necredinţa, ştiu că El te iubeşte mai mult decât pe
cei mai buni preoţi ai săi, iar când războiul se va termina o să ştiu cum să te
conving şi cum să sparg carapacea asta de cinism în spatele căreia vă
ascundeţi tu şi toţi ceilalţi nefericiţi din unităţile care nu poartă vulturul
nazist pe piept. Nu uita că mai devreme sau mai târziu se va instaura pacea,
iar visele frumoase vor deveni realitate.
Cred că până atunci o să pot deschide un cabinet la München sau la Köln
şi marea mea speranţă este că ai să urmezi cursuri de stomatologie.
Promite-mi doar că n-o să rămâi în armată, chiar dacă ai avea şansa unei
89
cariere strălucite!
În şase luni termin specializarea în chirurgie şi încep să pun deoparte
bani pentru căminul nostru. Poate reuşesc să-l amenajez până la întoarcerea
ta.
Dar ce bazaconii spun? Sper să vii mai repede de atât. Vreau să te întorci
chiar azi, acum.
Tata şi mama s-au obişnuit cu ideea de a avea un ginere. Bineînţeles că la
început nu voiau să creadă şi aş fi vrut să le vezi mutrele când le-am spus că
eşti un fost puşcăriaş — aşa este? — şi că acum serveşti într-un regiment fără
înaripată. M-au crezut nebună, pe moment, dar au cedat când le-am spus că
singura ta crimă era de natură politică şi te-au acceptat fără rezerve spunând
că dacă ne iubim nimic altceva nu contează.
N-are rost să-ţi vorbesc de politică, doar sunteţi bine informaţi acolo, în
primele rânduri! Mă consolez repetându-mi că din moment ce vom fi împreună
până la sfârşitul vieţii, o permisie anulată nu are mare importanţă.
De altfel, în clipele astea, o permisie n-ar fi decât o altă formă de tortură,
căci m-aş gândi fără încetare la întoarcerea ta pe front, la inevitabila
despărţire.
Îţi trimit şi o cruciuliţă de aur. Am purtat-o la gât, direct pe piele, încă din
copilărie şi aş vrea să o porţi şi tu acum. Te va proteja de rău. Sărut-o în
fiecare seară aşa cum sărut eu inelul pe care mi l-ai dăruit. Dragul meu,
iubitul meu Sven, te iubesc atât de mult încât izbucnesc în plâns la gândul că
ne vom reîntâlni şi n-o să te mai las să pleci. Eşti al meu, doar al meu. Chiar
dacă te îndrăgosteşti din când în când de o rusoaică sau de o nemţoaică din
armata noastţă. Căci ştiu că nu poţi iubi pe alta aşa cum mă iubeşti pe mine.
Şi te iert de pe acum dacă ai căutat uitarea în braţele altor femei. Nu-ţi cer să
trăieşti ca un călugăr. Tot ceea ce aş vrea ar fi să nu te angajezi în ceva ce n-ai
avea curajul să-mi povesteşti.
Nici nu ştii cât am plâns când minunatul tău camarad, Bătrânul, mi-a
scris, spunându-mi că ai căzut prizonier. A fost scrisoarea cea mai frumoasă,
dar şi cea mai tristă pe care am primit-o vreodată. Şi totuşi n-a fost nimic pe
lângă ce am simţit după unsprezece luni când am primit scrisoarea ta în care
îmi povesteai prizonieratul tău. Am leşinat pentru prima dată în viaţa mea. Am
făcut febră şi o săptămână a trebuit să stau în pat. Ce prăbuşire, dar în ciuda
febrei mă simţeam fericită, fericită!
Îmi spui că nu crezi în Dumnezeu, dar ştiu că El n-a încetat să vegheze
asupra ta, pentru că eşti un om adevărat, asemeni camarazilor tăi. Ai defecte
şi slăbiciuni, dar eşti mai uman, cu inima şi cu gândurile mai curate decât cei
mai mulţi dintre stâlpii bisericii, broaşte de confesional, greieri ai
agheazmatarului. Spune-ţi că împărtăşesc ura ta împotriva oricărei forme de
ipocrizie şi că aceşti preoţi sunt doar slugi servile în solda unor stăpâni
nerecunoscuţi de Dumnezeu şi de adevăraţii creştini. Dar Cel care
propovăduieşte mila nu-i poate împiedica pe ipocriţi să fie acolo şi nu trebuie
să te gândeşti că ascultând ce are de spus faci cauză comună cu acei preoţi
nedemni. Asta vreau cu orice preţ să te fac să înţelegi şi sunt sigură că o să te
conving.
Trebuie să mă opresc aici, dragostea mea, iubitul meu, rugându-te să ai
grijă de tine. Ştiu că este greu, dar nu te lăsa scufundat în indiferenţa şi
cinismul soldaţilor din linia întâi. Continuă să crezi că există şi frumos pe
lumea asta. Vreau să te recuperez viu. Fă totul ca să rămâi întreg. Viu şi întreg
te vreau acasă. Cu trupul şi sufletul. Iar anul care vine să ne aducă speranţă
90
şi fericire, nouă şi întregii lumi.
Femeia ta pe vecie.
Ursula"
Speram să fim înlocuiţi de Crăciun, dar am fost dezamăgiţi şi, în plus, am
fost promovaţi infanterişti şi duşi în prima linie.
Seara Naşterii Domnului m-a găsit undeva în no man's land, pe fundul
uneia dintre găurile săpate din cincizeci în cincizeci de metri. Rolul acestor
posturi avansate era acela de a da alarma în cazul în care patrule inamice se
aventurau până în liniile noastre. Dar oricât de conştiincios ai fi fost, inamicul
tot se infiltra şi dispărea fără să fie semnalat. De-abia la sosirea zorilor
descopeream asta... dând peste santinelele noastre cu gâtul tăiat. Sau chiar
găsind postul gol, ruşii surprinzându-l şi luându-l prizonier pe ocupant.
Trăsesem la sorţi posturile de gardă. Von Barring nu dorise să dea ordin
în noaptea de Crăciun. Bileţelele fuseseră puse în cascheta sa şi întreaga
campanie trăsese la sorţi. Şi nu doar soldaţii, ci şi gradaţii, ba chiar şi von
Barring.Astfel, unul dintre locotenenţii noştri intra în post intre orele 22-01.
Mi-am petrecut deci acea noapte într-un adăpost individual, în inima no
man's land-ului, cu mitraliera şi grenadele pregătite.
Cel mai mare duşman în asemenea cazuri este somnul, căci tensiunea
permanentă şi încordarea cu care cauţi să distingi sunetele şi imaginile în
întuneric te epuizează, iar singurătatea acţionează ca un somnifer. Eşti singur
şi te simţi singur şi te cuprinde nostalgia, ajungând să tânjeşti după moarte.
Ideea de a adormi şi a termina odată cu toate apare în culori periculos de
seducătoare. Totul pare uşor. Lipsit de durere. Lucrurile care îţi susţin dorinţa
de a trăi, imaginea fiinţelor iubite, par să se estompeze într-o irealitate
fantomatică. Prea mare efortul ca să te întorci la ele...
Brutal, un zgomot în surdină, metalic, pare să se audă în dreptul
adăpostului meu. Încep să tremur şi să-mi imaginez răceala unui pumnal pe
gâtul meu. Îmi muşc buzele până la sânge şi cu mâna încleştată pe o grenadă
scrutez întunericul până când privirea mi se tulbură. Se distinge parcă un
târşâit în zăpadă.
Să trag o rachetă? N-aş vrea să mă acopăr de ridicol. Convenţiile sunt
atât de puternice încât în faţa unor dileme preferi să-ţi rişti pielea decât să fii
rănit în amorul propriu. Aşa suntem făcuţi, înţeleagă cine poate... Iar lansarea
unei rachete mi-ar desconspira poziţia în faţa oricărui soldat rus aflat în
apropiere şi gata să-şi mânuiască pumnalul.
Pe urmă un ţipăt şi un horcăit. Simultan o altă voce urlă:
— Ajutor! Ivan m-a prins! Aj...
Felul în care ţipătul a fost întrerupt, sugera o mână pusă pe gura celui
atacat. Mi s-a făcut părul măciucă şi mi s-a părut că disting câteva siluete
întunecate, n-am mai ezitat. Am aruncat grenadele şi am tras o rafală de
mitralieră, apoi am lansat rachetele luminoase, acum tot sectorul era luminat.
Avusesem nouă santinele în no man's land. Şase nu s-au mai întors.
Cinci aveau beregata tăiară, al şaselea dispăruse.
Poşta de Crăciun nu venise şi când a sosit era ziua naşterii Domnului, la
miezul nopţii, difuzoarele sovietice ne-au lămurit:
— Alo, alo, 27 blindate! Crăciun fericit Dacă vreţi să vă primiţi coletele şi
poşta, nu vă jenaţi, veniţi să le luaţi. Le avem aici, ca şi pe poştaş. Sunt
scrisori pentru...
Şi a urmat lista destinatarilor. Cum a terminat lista, a suprasolicitat:
91
— Camarazi din 27. O să vă citesc acum câteva pasaje din aceste scrisori
ca să aflaţi ce se mai întâmpla prin ţară! Iată un mesaj pentru Kurt Hessner...
Dragă Kurt... A avut loc un raid noaptea trecută... O bombă a distrus... Tatăl
nostru este... Durere sfâşietoare — Kurt Hesner, dacă vrei să afi restul
scrisorii te aşteptăm şi te vom primi cu compasiune...
Au continuat să citească fragmente din scrisorile capturate, făcându-i pe
toţi să creadă că cei de acasă erau morţi, mutilaţi, sinistraţi, fără adăpost sau
morţi de foame. Teama, incertitudinea au făcut să se clatine multe suflete şi
chiar în aceeaşi noapte cinci oameni au traversat no man's land pentru a-şi citi
poşta la ruşi.
La ivirea zorilor am văzut trei infanterişti sovietici zăcând în zăpadă în
apropierea adăpostului meu. Urmele schiurilor treceau la numai doi metri.
Într-o bună zi, Porta a dispărut.
Cincisprezece veterani dintre cei mai hârşâiţi au solicitat, şi li s-a
aprobat, autorizaţia de a efectua un raid de recunoaştere pentru a lămuri
această stranie dispariţie. Locotenentul Holler ne-a însoţit şi el, scoţându-şi
gradele şi însemnele de armă.
Am început cu depistarea santinelelor ruse, le-am căzut în spate, am
aruncat câteva grenade şi am măturat tranşeea cu mitraliera şi aruncătorul
de flăcări. În câteva minute soarta lor a fost pecetluită. Ne-am întors apoi cu
doi prizonieri, dintre care unul era muzicant, un gornist. Cum i l-am descris
pe Porta, a început să râdă.
— E complet nebun, a explicat gornistul. În clipa asta participă cu
comisarul la un corcours „cine cade primul sub masă". Vrea să cumpere o
haină din blană de urs şi o ladă cu vodcă. Are la el cinci mii de ţigări să-şi plă-
tească cumpărăturile...
La întrebările noastre înspăimântate, ne-a răspuns că Porta fusese
capturat de o patrulă.
Două zile mai târziu încă nu-l revăzusem pe Joseph Porta şi începusem
să deplângem pierderea sa.
Apoi, la capătul unei săptămâni, a apărut în adăpost purtând o manta de
ofiţer sovietic şi o servietă de piele bine burduşită.
— Ce timp frumos e azi!
N-a spus mai mult, dar surâse indulgent în timp ce ne uitam la el cu gura
căscată.
— Sper că n-am întârziat la masă. Ar fi păcat pentru că am adus ceva de
pileală.
Avea şase sticle de votcă în servietă, ca şi cele cinci mii de ţigări cu care
plecase.
— Comisarii încă n-au învăţat să joace cărţi ca lumea, declară el
atotştiutor.
Şi asta a fost tot ceea ce a vrut să ne spună, drept care n-am găsit nici o
explicaţie pentru aventura lui.
Şase sticle de vodcă, o manta nouă şi o servietă din piele.
Ce lucru ciudat este războiul!
Datorită grelelor pierderi suferite de Regimentul 27 pluteau în aer avansări
pentru toţi veteranii. Comandantul fusese ucis, Oberstleutnant von Lindenau a
fost numit Oberst. Maiorul Hinka a devenit Oberstleutnant, cu funcţia de
92
comandant de batalion, iar von Barring deveni Hauptmann-ul companiei
noastre. Bătrânul a fost avansat Feldwebel şi comandant de pluton. Am
căpătat un tanc nou, model „Panther", care va fi în fruntea formaţiei plutonului
3.
Porta a fost propus pentru avansare ca subofiţer, dar a refuzat. A fost o
întreagă poveste, dar lucrurile s-au aranjat spre satisfacţia generală.
— Ei bine, maimuţă roşcată! mârâi Oberstleutnant Hinka. N-o să te
avansăm subofiţer, ci Stabsgefreiter. Asta te aranjează?
Porta acceptă. Un Stabsefreiter este un soldat mai răsărit, dar nu un
subofiţer.
Stalin, cotoiul nostru, care purta un epolet minuscul, a fost numită
Obergefreiter şi i-am cusut cele două galoane regulamentare. Şi el a tras o beţie
grozavă pentru a-şi sărbători avansarea.
MOARTEA LA COSIT
— Bea asta, Sven, O duşcă bună... Gunoaiele! Hal de nemernici! Aşteaptă
ziua în care o să punem mâna pe ei.
Porta vru sa ştie ce s-a întâmplat.
— Să-ţi citesc scrisoarea asta, spuse Bătrânul. Scoate ceva de pileală,
căci Sven trebuie să-şi ude gâtlejul şi să uite. Şi noi alături de el, bunule
Dumnezeu!
A despăturit scrisoarea de la tatăl Ursulei:
„München, aprilie 1943.
Dragul meu fiu,
Trebuie să-ţi dau o veste îngrozitoare. Te rog s-o primeşti cât mai calm cu
putinţă şi să-mi promiţi ca n-ai să faci nici o prostie după ce o vei afla.
Scumpa noastră Ursula este moartă. Naziştii au asasinat-o. Când o să
ajungi la München o să-ţi dau amănuntele. Până atunci nu pot să-ţi spun
decât esenţialul.
Un Gauleiter a vrut să ţină un discurs în faţa studenţilor Universităţii,
dar a fost întrerupt de o manifestaţie ostilă. Un mare număr de studenţi au
fost arestaţi şi printre ei şi scumpa noastră fiică. Câteva zile mai trâziu au
apărut în fata „Tribunalului Poporului" şi au fost condamnaţi la moarte. Când
a fost pronunţată sentinţa, Ursula a ripostat: „Este aproape ziua în care voi,
judecătorii şi acuzatorii noştri, veţi ajunge pe banca acuzaţilor, în timp ce
tovarăşii noştri vă vor fi judecători. Fiţi siguri că în ziua aceea şi capetele
voastre vor cădea sub securea călăului".
Asta le-a spus judecătorilor nazişti, iar viitorul îi va da dreptate, dacă mai
există justiţie pe lumea asta.
Am primit aprobarea să o mai văd o dată şi m-a rugat să-ţi spun că moare
cu numele tău pe buze şi cu credinţa că vă veţi reîntâlni în cer, rugându-vă
Domnului pentru mântuire.
Curajul ei i-a impresionat până şi pe gardieni, care i-au adus în ultimele
zile o serie întreagă de lucruri interzise, deşi ea refuza să le primească de la cei
ce poartă, uniforma blestemată.
Unul dintre prietenii mei a fost martor la execuţia acestor tineri şi mi-a
povestit că au cântat tot felul de cântece interzise, pe care şi ceilalţi deţinuţi le
intonau alături de ei, de la ferestrele celulelor. Nici loviturile, nici ameninţările
93
nu i-au oprit, iar când şi ultimul a fost executat, toată închisoarea vuia:
„Răzbunare! Răzbunare!" şi cântau Wedding roşu11.
Să arzi această scrisoare imediat cum ai citit-o. Ţi-o trimit printr-un
prieten care soseşte pe front în zona regimentului vostru. Vei primi împreună
cu ea un medalion cu fotografia Ursulei şi o şuviţă din părul ei.
Dragul meu ginere, mama Ursulei, cu inima frântă pe veci, ca şi eu
însumi, te rugăm să ne dai prilejul de a te cunoaşte. Te considerăm propriul
nostru copil, iar casa noastră îţi aparţine. Te îmbrăţişez cu dragoste şi sper să
ajungi cu bine la capăt. Să sperăm că ne vom revedea în curând.
Al tău..." .
O tăcere apăsătoare se lăsase după lectură, în timp ce întunericul
cuprindea sala castelului în ruină. Tremuram fără încetare, căci vedeam capul
Ursulei căzând în coşul de nuiele, sângele izbucnind din gâtul tăiat, acoperind
minunatul ei păr negru, iar ochii ei rămaşi deschişi, inexpresivi, privind cerul
în care căzuse. Şi mai vedeam căderea corpului în groapa comună.
Oh! Ştiam prea bine cum se petrecuse totul, căci asistasem la aceste
spectacole de prea multe ori ca să nu ştiu fiecare amănunt.
Înainte ca ei să mă poată împiedica, am scos revolverul şi am pulverizat
crucifixul de lemn fixat pe perete. Apoi am dus sticla la gură şi am golit-o pe
nerăsuflate. Bătrânul încercă să mă oprească, dar eram nebun, nebun furios.
A trebuit să-mi dea una după ceafă.
Când mi-am revenit, m-am pus din nou pe băut. Am băut. atunci cum nu
mai băusem niciodată. Timp de zile întregi am fost beat. Cum mă trezeam,
luam sticla şi beam iar până cădeam lat. Într-un târziu, Bătrânul a considerat
că ajunge. El şi Porta m-au târât afară şi m-au trântit în adăpătoare până
când mi-am revenit. În zilele care au urmat nu m-au lăsat nici o clipă fără
ocupaţie. Seara, când mă culcam, eram frânt de oboseală şi plin de vânătăi,
dimineaţa mă aruncau iar şi iar cu capul în adăpătoare. Au reuşit astfel să-mi
adune minţile în cap. Încet, gândurile mi s-au limpezit. Eram din nou lucid.
Rece ca un cadavru. Eram, de fapt, un cadavru.
Şi m-am transformat într-un vânător de oameni. Eram nebun, în ciuda
lucidităţii. Petreceam ore în şir în tranşee, cu o armă cu lunetă în mâini,
doborându-i pe ruşi cu cea mai mare plăcere. De câte ori se prăbuşea una
dintre victime, simţeam un fel de bucurie. Într-o zi, von Barring m-a surprins.
L-am observat pe neaşteptate. Nu ştiam de când stă acolo şi mă
supraveghează. Am izbucnit în râs şi i-am spus că doborâsem şapte într-o
jumătate de oră. Mi-a confiscat carabina fără un cuvânt şi a plecat. Am plâns
ca un copil căruia i se luase jucăria preferată şi am rămas cu ochii în gol. Von
Barring avea, bineînţeles, dreptate.
Îmi aduc aminte perfect de ziua următoare. Bucătarul tocmai îmi umplea
gamela cu ciorbă — ciorbă de vacă bătrână — când ceva a explodat lângă noi
şi am simţit pe picior ceva fierbinte. Ei bine, iată că ai rămas cu un singur
picior, mă gândeam indiferent. Dar nu simţeam nici o durere şi rămăsesem în
picioare. Explozia aruncase peste piciorul meu o halcă din pulpa de vacă.
Bucătăria de campanie era ţăndări şi şase cadavre înotau în ciorbă. Am luat
halca de carne pe umăr şi am dus-o prietenilor mei, care au organizat imediat
un ospăţ.
— Nefericirea unora face fericirea altora, remarcă Porta, filozof.
11
Cântec revoluţionar; Wedding este un cartier al Berlinunului (N.A.)
94
Toţi ar fi făcut la fel în locul meu: ar fi luat sfertul de pulpă şi l-ar fi
împărţit cu prietenii. Nu cinismul mă împiedicase să-i ajut pe răniţi, ci
războiul. Războiul era aşa. Erau oameni speciali instruiţi ca să-i ajute pe
răniţi. În afara camarazilor apropiaţi, soldatul nu cunoaşte pe nimeni în
război.
Primăvara a adus cu ea tărăboiul. Câmpurile şi şoselele erau din nou
suficent de uscate pentru luptă.
*
Sticla de vodcă trecu din mână în mână pentru ultima dată. Bătrânul
mi-a pus între buze o ţigară aprinsă şi am tras din ea cu nesaţ stând cu
fruntea lipită de cauciucul periscopului.
— Ordin către toate tancurile, deschideţi focul!
Şi infernul renăscu din cenuşă. Căldura din tanc deveni de nesuportat.
Ne revărsăm peste tranşeele ruseşti ca o avalanşă. Stepa era plină de tancuri
incendiate, vulcani în miniatură trimiteau spre cer coloane de fum. Blindatele
nu iau prizonieri. Ele zdrobesc şi ucid. Nu mai suntem fiinţe umane, ci roboţi
care execută automat gesturile pentru care sunt programaţi.
Contraofensivă cu T-34. Nu se mai pune problema de a măcelări
infanteria în derută, ci de a lupta ca să-ţi scapi pielea. Turela se roteşte,
obuzele curg peste ameninţătoarele T-34.
Aproape că mă sufoc. Cleşti invizibili îmi strâng capul şi pieptul. Încă
puţin şi n-o să mai rezist. O să deschid capacul turelei şi o să sar ca un drac
din acel cuptor ambulant. Un bubuit de tunet. Tancul tremură şi se opri cu o
smucitură. O flacără roşie-albastră apăru din flancul monstrului de oţel. Ca
prin vis i-am văzut pe Pluto şi pe Porta sărind la pământ prin faţă şi pe Stege
pe laterală. Totul a durat o secundă. Apoi mi-am revenit — eu, robotul perfect
— şi am părăsit tancul printr-un salt mortal.
Flăcări uriaşe l-au înghiţit şi deodată s-a umflat ca un balon, iar prin aer
au zburat fiare înroşite. Ne-am întors la unitate căţăraţi pe un alt tanc. Stalin
era în siguranţă pe umărul lui Porta. Blana îi era puţin pârlită, dar asta nu
părea să-l deranjeze. La întoarcere a lins un castronel cu vodcă.
Am plecat la Dniepropetrovsk să luăm în primire un tren cu tancuri noi.
Două zile mai târziu eram iar în miezul luptei ce continua, fără întrerupere, de
zece zile. Toate forţele disponibile erau aruncate în luptă şi se consumau
rapid. Coloane nesfârşite de rezevişti soseau din urmă şi cum atingeau frontul
dispăreau, ca lemnul împins în focul cuptorului.
*
Din Snekov, cândva un sat, acum un rug, a ţâşnit cu viteză maximă un
T-34. Prompt, robotul care sunt a ochit. Învingător este cel care trage primul.
Am ochit rulmentul de la baza turelei. Era punctul slab al blindajului unui
T-34. Cifrele periscopului îmi dansau în faţa ochilor. Pe urmă cele două săgeţi
ale sistemului de ochire s-au întâlnit şi două obuze au pornit unul după altul.
Turela inamicului a zburat. Echipajul n-a mai avut timp să-şi părăsească
maşinăria, totul a explodat, încă un trofeu în panoplia noastră.
Lupte furioase, îndârjite, printre casele în flăcări. Adăpostită într-una
dintre ele o mitralieră rusească secera infanteria noastră. Porta făcu tancul să
se rotească. Un nor cărămiziu şi mortar a zburat în toate părţile în timp ce
95
loveam faţada. Ruşii se lipeau de peretele opus înnebuniţi de spaimă.
Mitraliera noastră îi dobora, iar şenilele îi transformau în piureu. Am ieşit de
acolo într-un nor de praf. Încă nişte cadavre pentru panoplia noastră.
Ceva mai încolo, o duzină de infanterişti încercau să se pună la adăpost.
Erau culcaţi la pământ când ne-au zărit şi au fugit către cea mai apropiată
casă. Unul dintre ei şi-a prins piciorul într-o groapă. Înainte de a se elibera era
terci. Un singur om în plus, printre trofeele noastre.
Slabă recoltă pentru roboţi.
Răsturnam copacii, doboram zidurile, striveam oamenii în uniformă kaki.
Trebuie să fi fost vreodată într-un tanc lovit de un proiectil ca să ştii ce-i aia o
lovitură. Tunul, prea mic pentru blindajul nostru, dar care încerca să ne facă
pagube, era ascuns împreună cu servanţii săi în spatele unui zid din pietre de
râu.
— Trageţi cu aruncătorul de flăcări şi trimiteţi-le un obuz ca desert!
ordonă Bătrânul.
Am ţintit în grabă cu aruncătorul de flăcări şi obuzul special de 10, 5 a
atins tunul în acelaşi timp cu limba de foc. Când am trecut pe acolo trei
minute mai târziu, nu mai rămăsese decât o grămadă chinuită, neagră, de
nerecunoscut, pe care încă mai dansau flăcările.
Înainte, înainte, înainte! Iarba nu mai creşte pe acolo pe unde au trecut
tancurile. Când ai fost martor la masacrele din primăvara lui 1943, îţi dai
seama, cât de justificată este emblema noastră cu cap de mort pentru o uni-
tate de blindae. Din loc în loc făceam câte o pauză să controlăm rezervoarele şi
lăzile cu muniţie. Şi pentru a regla, în cea mai mare viteză, motoarele. Orice
tanc ce cade în pană în timpul luptei este făcut ciur în mai puţin de trei
minute.
Ruşii ne întâmpinau cu formaţiuni de T-34, puternice, rapide, de o
uimitoare manevrabilitate. Doar cu ultimele două modele de tanc, Panther şi
Tiger, puteam să le facem faţă. Infanteriştii ruşi şi germani se ţineau departe
de înfruntarea cuirasatelor terestre, cea mai mare luptă de blindate din acel al
doilea conflict mondial. Noaptea cădea, dar, în ciuda unor pierderi uriaşe de
oameni şi material, lupta continua cu încrâncenare în stepă. Câteva ore de
somn în timpul cărora echipele de întreţinere umpleau rezervoarele şi
magaziile de muniţie, apoi eram scuturaţi, împinşi încă adormiţi spre tancul
nostru, ni se punea în cârcă armamentul şi eram ajutaţi să ne urcăm în
maşinărie. Am văzut ca prin ceaţă cum un Feldwebel i-l dădea pe Stalin lui
Porta, apoi motorul a început să mârâie ca de obicei.
Când, după încă patru zile de luptă, s-a pogorât din nou liniştea, 27
blindate încetase practic să mai existe. Epavele tancurilor împânzeau câmpia.
Mai aveam doar două din patruzeci. Şi douăzeci şi opt de supravieţuitori. Din
patru sute. Cele mai multe dintre echipaje arseseră în tancurile lor. În toate
direcţiile, pe patru sau cinci kilometri, ardeau de asemenea şi T-34.
Cei care scăpaseră de la moarte, mai mult sau mai puţin arşi. mai mult
sau mai puţin mutilaţi, urmau să urle de durere luni, ba poate chiar şi ani de
zile.
Alte tancuri şi alte echipaje soseau în fiecare noapte. Tancurile încă
utilizabile trebuiau ţinute în stare de luptă alături de cele din celelalte
regimente. Din celelalte resturi de regimente. Încercam să adormim ori de câte
ori se putea, cu capul pe chiulasa unui tun sau pe vizorul unui periscop. A
doua zi lupta începea iar, şi asta zile în şir.
Batalioanele de rezervă din Germania, depozitele din ţările ocupate
96
continuau să verse zi după zi un fluviu de carne de tun proaspătă, cei mai
mulţi puşti de şaptesprezece sau optsprezece ani, cu şase săptămâni de
instrucţie la activ. Ştiau să facă instrucţie şi să salute regulamentar, dar
cădeau ca muştele şi nu era nimic de făcut cu ei. Soseau de asemenea şi
oameni la cincizeci de ani şi mai mult, scoşi din lagărele de concentrare. Hitler
râcâia prin toate sectoarele, chiar şi spitalele îşi dăduseră obolul, răniţi cu
febră, descărnaţi, anemici, declaraţi vindecaţi de pe o zi pe alta. Treceau cu
toţii prin maşina de tocat. Cu tot ceu bandaje.
La Kubiansk, pe Oskol, o luptă strânsă între un T-34 şi noi. Două lovituri
simultane. Dar tancul rusesc ia foc imediat, cu turela smulsă, în timp ce noi
scăpăm cu şenila distrusă. Ceea ce-i cam tot una, căci compania se retrage şi
suntem lăsaţi să ne descurcăm în spatele liniilor inamice.
Ne-am ascuns în tufişuri până la căderea nopţii, apoi am încercat să
înlocuim zalele smulse din şenilă şi cele două roţi de antrenare defecte. Muncă
extraordinară, capabilă să-i înnebunească pe unii mai puţin căliţi decât noi,
căci în tot acest timp trebuia să supraveghem nesfârşita coloană de tancuri
ruseşti care se târa pe drum la mai puţin de o sută de metri.
La miezul nopţii tancul era pregătit pentru drum, şi urma să ne încercăm
norocul. Porta şi cu mine am rămas în turela deschisă, purtând caschete
ruseşti, gata să răspundem în rusă oricărei întrebări indiscrete. Mânjisem
însemnele noastre cu noroi.
La momentul oportun am pornit în urma unor T-34. Kilometru după
kilometru, ne apropiam de linia frontului. Acolo, cei trei colegi au cotit spre un
sat, iar noi am continuat drept înainte. Un obuz era pregătit pentru a-l opri pe
cel care ar fi vrut să ne intercepteze şi Stege era gata să tragă altele imediat.
Mitralierele şi aruncătorul de flăcări erau şi ele armate, dar am ajuns la regi-
ment fără probleme.
În zori am fost trimişi pe urmele câtorva T-34 şi KW-2 care rupseseră
liniile noastre şi semănau panică în adâncime. Treziseră un batalion aflat în
refacere la Isium şi se purtau ca fiarele scăpate din cuşcă.
Am mers ca nişte copoi pe urmele caracteristice, mai largi ca ale noastre,
lăsate de tancurile ruseşti. De pe un dâmb le-am descoperit în marginea unui
sat care, după hartă, ar fi trebuit să fie Svatov. Trei T-34. KW-2-urile se
distrau în altă parte. Cum au dispărut printre case am coborât panta, am
ocolit un iaz şi ne-am îndreptat spre un pilc de copaci încercând să nu ne
facem remarcaţi. Al doilea tanc a luat poziţie în spatele unei clădiri lungi, o
şcoală sau cam aşa ceva. Atunci am atacat. Aveam două T-34 în faţa noastră.
Bătrânul a venit lângă mine ca să se asigure că am ochit bine, căci o
lovitură ratată în condiţiile acestea ne-ar fi condamnat la moarte. Turela se
roti, aveam al doilea tanc în vizor. Foc! La această distanţă obuzul a smuls pur
şi simplu turela tancului rusesc. Cele două T-34 sunt în flăcări când sărim în
ajutorul camaradului care, după violenţa schimbului de focuri, nu este tocmai
stăpân pe situaţie.
Nu făcusem nici două sute de metri când ne-am trezit cu un KW-2 în faţă,
o enormă masă de nouăzeci de tene, înarmat cu cinci mitraliere, un aruncător
de flăcări şi un tun de cincisprezece centimetri plantat într-o turelă enormă.
Se oprise în mijlocul drumului şi trăgea în casele din jur serii lungi,
distrându-se. Din când în când lansa şi un obuz al cărui zgomot ne spărgea
timpanele.
Stege încărcă un obuz "S" în chiulasă, singurul capabil să distrugă
blindajul unui KW-2. Într-un văl de flăcări, obuzul a fost lansat. Oroare,
97
ochisem prea jos. Obuzul a explodat în şenilele monstrului. Porta şi Bătrânul
mi-au aruncat cele mai îngrozitoare înjurături, iar turela mastodontuluj a
început să se rotească spre noi. Mulţumită Domnului, turela unui KW-2 nu se
manevrează ca un titirez.
— Trage, pentru Dumnezeu! urlă Bâtrânul. Ce mai aştepţi?
Al doilea obuz explodă ceva mai sus, la jumătatea flancului. Turela se
opri o clipă, apoi porni din nou.
— Porta, atenţie!
Bătrânul m-a smuls de la locul meu şi s-a instalat în faţa aparatului de
ochire. Într-o clipă a manevrat turela şi a ochit. Cinci obuze au plecat unul
după altul. O explozie îngrozitoare a scuturat monstrul care, lucru ciudat, nu
a luat foc. Trei oameni au ţâşnit din măruntaiele monstrului distrus, dar au
fost seceraţi cu mitraliera. Bătrânul trase încă două „S"-uri suplimentare şi au
izbucnit în sfârşit flăcările...
Ziua a trecut. La sosirea întunericului nu mai aveam nici un tanc şi
ne-am întors în liniile noastre în maşina lui von Barring. Şaptezeci şi două de
ore mai târziu, după opt zile de luptă neîntreruptă, resturile regimentului au
fost trimise cu generozitate la refacere, în micul orăşel Aşturca...
Mulţi consideră relatarea unei lupte excitantă şi romantică. Orice duel cu
moartea este dramatic, acesta este un adevăr al vieţii însăşi, dar te poţi
măsura cu moartea şi altfel decât purtând războaie. Încercând să salvezi vie-
ţile altora, de exemplu. Sentimentul de eliberare va fi indiscutabil, iar scopul
raţional.
Doar câţiva vicioşi consideră războiul excitant şi romantic. În ochii celor
mai mulţi el este doar ceea ce este: murdărie, noroi, suferinţă, teamă,
monotonie. Războiul este o cale greşită de a atinge culmile existenţei omeneşti.
Ei vă lasă decepţionaţi, goliţi, iar la întoarcere veţi descoperi că nu aveaţi nici
un scop, că totul a fost făcut degeaba şi că aţi pierdut contactul cu viaţa. Aţi
devenit un dezechilibrat, cum se spune. Nu mai aveţi nici un fel de siguranţă.
Şi asta indiferent dacă sunteţi învingător sau învins. Poate că tragedia este şi
mai mare pentru învingător? A câştigat, dar pentru cine şi de ce? Ce are în faţă
este fără cap şi fără coadă. Iniţial crezuse cel puţin într-un adevăr elementar,
dar acesta, scos din ambalajul în care fusese prezentat la plecare, devenise
atât de complex şi de bogat ramificat încât nu-l mai putea recunoaşte.
După ce ruşii au fost respinşi până la Bielgorod, pe Doneţ, ofensiva
germană de primăvară s-a oprit, înecată în sânge şi de la Oceanul Arctic la
Marea Neagră frontul s-a stabilizat. Chiar şi aviaţia a devenit inactivă.
A fost o vară minunată.
„Pentru început, spuse Porta, o să~mi instalez o baie cu duşul astfel
conceput încât apa să cadă ca o ploaie de vară pe trupul meu de ascet, iar când
voi fi sătul de ploaie, o ceată de fete sănătoase se va repezi să mă adune şi să
mă ducă într-unul din cele treizeci şi şapte de dormitoare. Toate vor fi nebune
după mine şi-mi vor ţine pe rând de urât. Pe. urmă vor sosi alte fete
aducându-mi pipe pline cu tutun aromat. Fecioarele — dacă va mai fi vreuna —
îmi vor aprinde pipele şi mi le vor duce la gură, să pot fuma întins, fără să mişc
un deget. Şi toate vor mirosi a violete. Când o să mi se facă foame îmi vor tăia
mâncarea în bucăţele mici, de-o îmbucătură, şi vor sufla în felurile mai fierbinţi.
Ba chiar vor şi mesteca pentru mine ca să nu-mi risipesc energia în van...".
98
— Şi bănuiesc că altă ceată te va masa în timp ce-ţi faci nevoile? se
interesă Bătrânul pe acelaşi ton snob.
— Aţi citit ultima scrisoare de la Asmus? interveni Pluto. Dacă jumătate din
ceea ce spune este adevărat, mi-aş tăia imediat o mână şi amândouă picioarele.
De altfel scrie că nu mai suferă de mult. Vă daţi seama? Piureu, jambon şi două
ouă duminica! Fără nici o îndoială, ei, răniţii, l-au prins pe Dumnezeu de picior.
— Mda, a avut un noroc chior Asmus!
PACE SEPARATĂ
Ruşii ne îngropau în manifeste şi pamflete de propagandă. Unul dintre ele
afirma că Führer-ul era mort, iar Stalin grav bolnav. Hitler fusese ucis de un
general anti-nazist, dar acoliţii lui păstrau secretul morţii sale în timp ce
Biroul Politic ascundea la fel de conştiincios boala lui Stalin. Pamfletul se
încheia cu următorul apel:
Bărbaţi din armatele şi flotele ruse şi germane, uniţi-vă pentru a clădi,
oricât ar costa, o Rusie şi o Germanie liberă! Întoarceţi armele împotriva
adevăraţilor voştri duşmani, SS-iş-ti şi şobolanii Gestapo-ului, asasinii care
păzesc închisorile din Germania şi care nu caută decât să, prelungească
războiul, monştrii care iubesc războiul! Soldaţi germani, rupeţi jugul sclaviei! Nu
aşteptaţi până când va fi prea târziu. Iar voi, soldaţi ai sfintei Rusii strămoşeşti,
doborâţi-i fără milă pe comisari şi pe cei din G.P.U.! Cât timp vă veţi mai lăsa
conduşi de aceste brute? Soldaţi ai armatelor ruse şi germane, opriţi aceste
lupte fratricide şi întoarceţi armele împotriva ucigaşilor din S.S. şi G.P.U.!
Armata libertăţii
Acest manifest a fost obiectul unor discuţii pasionate. Eram gata să
înghiţim orice declaraţie, oricât de dubioasă ar fi fost sursa dacă ea anunţa
moartea lui Adolf şi clipa încheierii socotelilor. Revoluţia era, după noi, imi-
nentă, iar ideea unui eşec nici nu ne trecea prin cap.
— Mai întâi, visa Porta, trebuie să-i oferim ceva lui Ivan ca să capete
încredere. Să curăţăm străzile de ruine, să refacem câteva poduri ca lucrurile
să nu arate prea rău când ne vom retrage...
— Şi la noi? se interesă Bătrinul sarcastic. Crezi că englezii şi americanii
or să ne repare ruinele?
— N-ai de unde să ştii! îi replică Porta, pătruns. Cum ne punem de acord
cu Ivan, se va rezolva totul. Dar şi aviatorii noştri vor trebui să reconstruiască
ce-au stricat. Aşa ar fi drept...
Pluto îşi aminti de Franţa şi de toate celelalte ţări în care avioanele
noastre făcuseră pagube uriaşe ce-ar fi trebuit reparate. Porta căzu pe
gânduri.
— O să avem de lucru în vremurile care vin, dar sunt sigur de ceva:
ofiţerii, generalii, toată şleahta or să ajungă la coada lopeţii! Goebbels,
Goering, Adolf, Himmler, Rosenberg şi restul clicii or să lucreze la ghetoul din
Varşovia! Să plângă cu lacrimi de sânge...
Aceste frumoase iluzii au durat doar câteva zile. Războiul continua, iar
sfârşitul lui era departe. Transformată în batalion de infanterie, unitatea
noastră trebuia să înlocuiască Regimentul 14 vânători pe malul Doneţului...
99
Schimbarea a avut loc fără nici un incident. Nici măcar un singul foc de armă
n-a tulburat noaptea caldă.
Agăţat de raniţa lui Porta, în noua sa ţinută din pânză albă, Stalin arbora
expresia satisfăcută a călătorului care gustă cu intensitate descoperirea vieţii
de zi cu zi. Stalin era singurul Ohergefreiter din toată armata germană care
purta în Rusia ţinuta tropicală, dar plutonierul de companie îi dăduse
autorizaţia pe un formular model redus, pe care îl purta după regulament în
buzunarul de la piept. Sticleţii n-aveau decât să vină, totul era în regulă cu
Obergefreiter-ul Stalin din 27 blindate, compania 51.
La sosirea noastră, cei din 14 vânători ne-au dat următorul sfat:
— Să nu trageţi în Ivan! Sunt băieţi clasa întâi acolo în faţă. Ne înţelegem
de minune...
Îi bătuse oare soarele în cap?
Nici nu se ridicase bine acest soare frumos când dincolo a început
petrecerea. Ţipete şi râsete şi cântece vesele. Doar ascultându-le şi îţi dădeai
seama că melancolia le este străină.
Apoi unii dintre ei se iviră pe parapetul tranşeei lor şi ne aruncară un
„Salut băieţi!", întrebându-ne politicoşi dacă eram cei nou veniţi, dacă
dormisem bine şi dacă potaia lor nu ne deranjase lătrând la lună. Peste o clipă
erau toţi afară din tranşee, goi puşcă şi alergau spre malul Doneţului, sărind
în apa strălucitoare în timp ce noi îi priveam cu ochii bulbucaţi.
Ne chemau din mijlocul fluviului, urlând şi stropindu-se unul pe altul.
Într-o clipă ne-am scos izmenele şi toată lumea, cu Porta în frunte, a
pornit spre apa tentantă. Stalin a rămas de planton, iar ruşii erau să se înece
de râs când au aflat că pe cotoiul nostru îl chema Iosif Vissarionovici Stalin.
— Uite, aşa înţeleg eu războiul! mugi un subofiţer rus.
Eram cu toţii de acerd cu asta şi am strigat de trei ori „Ura" pentru Rusia.
Ruşii, bineînţeles, au strigat şi ei de trei ori „Ura" pentru Germania.
Bătrânul nu-şi mai încăpea în piele cu ochii strălucind de fericire:
— Dacă o să povestim asta, o să fim consideraţi cei mai mari mincinoşi!
Ziua ne rezerva şi alte surprize.Exista, de exemplu, o înţelegere cu ruşii:
ei trăgeau câteva obuze în fiecare după-amiază între 4 şi 5, în timp ce noi
trebuia să tragem între 3 şi 4, toate urmând să cadă cuminţi în no man's land.
Nimeni nu păţea nimic, iar generalii erau mulţumiţi. Când trăgeam cu
mitraliera sau cu alte arme uşoare, o făceam, bineînţeles, în aer. O rachetă
roşie cu patru stele însemna că au o inspecţie. O rachetă verde însemna
terminarea ei. Aveam, de asemenea, tot felul de alte semnale care ne făceau
mai plăcută existenţa şi bineînţeles ne făceam vizite, ne invitam la cină şi la un
pahar de vodcă. Trocul şi negustoria mergea din plin: băutură, tutun,
conserve, arme, pături, ceasuri, ziare şi reviste. Ilustratele erau foarte căutate
şi când găseam câte o fotografie mai interesantă, mergeam să ne traducă
textele însoţitoare. La fel făceau şi ei.
Când ne întorceam în cazarma din Aşturca trebuia, din păcate, să
instruim recruţii care soseau necontenit din Germania. Să instruieşti recruţi
este de-a dreptul plictisitor, mai ales când nu înţelegi la ce serveşte lucrul
ăsta.
Cea mai reuşită lovitură a fost aceea cu caminonul din care am şterpelit
optsprezece sticle şi o damigeană de coniac franţuzesc. Puteam să organizăm
o adevărată petrecere. Treizeci de ouă, trei pui, cinci kile de cartofi, prune şi
roşii conservate nu ne-au costat decât 5 sticle de coniac. Am pregătit pui cu
prune, roşii şi o grămadă de alte lucruri, am turnat o sticlă de coniac peste
100
toate astea, le-am fiert şi le-am degustat.
Miau, miau. (Comentariul personal al lui Stalin.)
Într-o altă zi, Porta a împrumutat calul unui cazac. Cum el nu mai
călărise niciodată, totul s-a terminat cu oase rupte. Cazacul a început să ne
poarte sâmbetele, dar l-am legat împreună cu calul său mort pe o plută şi l-am
lăsat în voia curentului.
A urmat vânătoarea de pisici. O mâţă scârboasă care scotocea prin
coteţul de găini al unui prieten rus. Porta a organizat urmărirea ca un
adevărat maestru de vânătoare. Mâţa a scăpat cam hărtănită, dar când
vânătoarea s-a terminat am descoperit că Porta doborâse un câine şi trei pui,
rănise o vacă şi o capră şi găurise boneta crescătorului de găini. Prietenul
nostru rus l-a consolat spunându-i că inamicul era o pisică foarte, foarte greu
de doborât.
Într-o noapte am luat pe sus o scroafă de două sute de kilograme de la 89
artilerie, cantonat în satul vecin. După asta am băgat în noi şuncă zile întregi,
aşezaţi pe latrine, jucând cărţi şi bând vodcă.
Şi povestea cu dinţii lui Porta... Una dintre măsele îl chinuia de mult
timp, dar nu avea curaj să meargă la dentist. Încercasem vechiul truc cu
legatul dintelui de uşă, dar când am trântit uşa s-a rupt sfoara. Într-o zi
Bătrânul a pus mâna pe un cleşte de dentist uzat. L-am legat pe Porta şi
Bătrânul i-a scos dintele dureros. Din păcate l-a scos pe cel de alături. L-a
smuls atunci şi pe celălat, lăsându-l pe Porta cu un singur incisiv înnegrit de
tutun. Bătrânul a declarat că ar fi absurd să se oprească la jumătatea
drumului şi l-a scos şi pe ultimul înainte de a-l dezlega pe "pacientul" care ne
înjura cât îl ţineau puterile.
A trebuit să-i ţinem câteva zile la distanţă unul de celălalt, dar într-un
târziu Porta s-a răzbunat. L-a legat pe Bătrânul, prin surprindere, l-a
descălţat, i-a prins picioarele de doi ţăruşi şi le-a frecat cu sare, apoi a invitat
două capre la acest ospăţ ciudat. În timp ce Bătrânul se gâdila şi murea de
râs, Porta îşi sugea berea, ţinându-ne departe cu ajutorul unei cravaşe
căzăceşti.
Da, a fost o vară minunată!
Foarte departe, în Prusia Orientală, avea loc o întâlnire între toţi
comandanţii corpurilor de armată germane. Erau acolo numai generali cu
vipuşcă roşie la pantalonii impecabil călcaţi. Tresele aurite de pe petliţe
rivalizau în strălucire cu crucile de cavaler care atârnau la pieptul lor... Cu
monoclul la ochi, studiau uriaşele hărţi ale uriaşului front şi petreceau ore
întregi mutând de colo-colo steguleţe cu ac. Fiecare steguleţ însemna o divizie de
optsprezece sau douăzeci de mii de oameni pe care o mutau cu vârfurile
degetelor. Să te faci remarcat de micul Führer isteric, să-l mulţumeşti, însemna
mai multă putere, mai multe onoruri, mai multă glorie.
„... şi vă ordon să transmiteţi salutul meu miilor de oameni care au şansa
unei morţi glorioase luptând pentru Patrie şi pentru onoarea armatei noastre."
Aşa vorbea comandantul corpului nostru de armată comandanţilor
diviziilor ce ascultau ordinele sale, printre care se afla şi cel al diviziei din care
făcea parte şi 27 blindate. Pe urmă autorul asasinatelor în masă, gras,
medaliat, cu monoclu, cu umerii auriţi, salută cu un aer marţial şi se întoarse la
101
cartierul său general aflat departe, foarte departe de linia întâi, în timp ce
comandanţii de divizie se îndreptau spre propriile lor cartiere generale ca să
pregătească ofensiva, în vreme ce porcii cu monoclu puteau să-şi vadă mai
departe de frumoasele lor hărţi cu steguleţe.
O SOARTĂ GLORIOASĂ
— Afară, afară! urla Bătrânul. Săriţi, pentru Dumnezeu! S-a terminat cu
27 blindate.
Douăzeci de minute mai târziu cele şase sute de tancuri ale noastre nu
mai erau decât şase sute de grămezi de fiare răsucite şi arse. Apoi a sosit
colonelul von Lindenau, a aruncat o privire asupra tancurilor distruse şi ne-a
spus plictisit:
— Toţi cei rămaşi întregi se vor regrupa pe vechile poziţii. Regimentul 27
nu mai contează acum, când cei din Luftwaffe l-au făcut terci.
Căci avioanele fuseseră ale noastre. Nu înţelegeam cum de putusem fi
bombardaţi chiar de Stukas-urile noastre.
Câteva zile mai târziu eram iar băgaţi până la gât, cu tancuri noi şi cu
echipaje aduse în cea mai mare viteză de la Harkov.
Atunci am descoperit, spre groaza mea, cât de mult îţi poate otrăvi
războiul minţile.
Am urât întotdeauna războiul şi îl urăsc şi azi, am făcut totuşi ceea ce
n-ar fi trebuit să fac, ceea ce uram şi condamnam şi am regretat mereu că am
făcut-o, neînţelegând niciodată cum de am putut să o fac...
Am văzut prin periscop un infanterist rus sărind dintr-o groapă şi fugind
disperat către următoarea. Automat, l-am ochit şi am tras o rafală scurtă.
Gloanţele au scurmat pământul din jurul lui, dar nu l-au atins. Când ne-am
apropiat, a sărit spre următoarea gaură, ţopăind ca un iepure. Din nou
gloanţele au scurmat pământul în jurul lui. Pluto s-a pus şi el pe tras, dar n-a
reuşit mai mult. Râzând cu lacrimi, Porta l-a ridicat pe Stalin până la fanta de
observaţie ca să se poată bucura şi ei de spectacol.
— Ia uite ce fac trăgătorii noştri de elită.
Rusul era, probabil, înnebunit de frică şi alerga acum în cerc. Mitralierele
au lătrat. Alerga în continuare!
Imposibil. Şi. totuşi, adevărat. Bătrânul şi Stege hohoteau alături de
Porta, iar Stege exclamă:
— V-aţi hotărât să-l faceţi scăpat pe zărghitul asta?
Omul sărise într-o pâlnie de obuz. Am ochit cu aruncătorul de flăcări şi
am trimis un jet la rasul ierbii. M-am întors spre Bătrânul şi am rânjit:
— Dacă se mai scoală şi acum...
— Ia uită-te puţin prin periscop!
Nu mai văzusem aşa ceva. Negru de funingine, dar neatins, alerga de
nebun şi a dispărut într-o casă. Porta, Stege, Pluto, Bătrânul se distrau
grozav. Era acum o problemă de onoare să-l dobor pe amărât. Am tras în casă
până când a luat foc...
Mi-am salvat onoarea. Cum de am putut să fac aşa ceva? Cum de am
putut să mă năpustesc asupra unui om doar ca să-mi satisfac amorul propriu
şi vanitatea?
Dar am făcut-o şi voi avea mereu remuşcări. Războiul cu zgomotul lui, cu
flăcările şi asasinatele intrate în rutină, mă otrăvise ca pe toţi ceilalţi.
102
Chiar şi nazistul cel mai fanatic trebuia să admită că marea ofensivă
germană era un eşec, iar noi nu făceam decât să ne retragem. Un ultim efort,
pe toată lungimea frontului, pentru a încerca să răsturnăm, în extremis,
norocul armelor. Compania noastră, ajunsă până la Biriuţk, a surprins o
unitate de cavalerie aflată în refacere şi a distrus-o. În câteva minute am
transformat oameni şi cai într-o masă hăcuită. Oamenii epuizaţi urlau,
sângerau, iar caii alergau speriaţi. Pe urmă ne-am retras, căci porniseră spre
noi un mare număr de T-34.
Peste tot acelaşi lucru. Lupte dure. Pierderi inimaginabile.
Am masacrat un regiment aflat în încercuire şi care, la fel ca 104
grenadieri, nu putuse sau nu voise să se predea. Trei ore de căsăpire
metodică. Strigătele lor erau îngrozitoare. Când a venit ordinul de încetare a
focului, spectacolul era apocaliptic: arme şi camioane făcute ţăndări, soldaţi
mutilaţi îngrozitor şi nici un bărbat printre toţi aceşti soldaţi, doar femei,
dintre care multe erau tinere şi frumoase, cu superbi dinţi albi şi mâini micuţe
şi îngrijite.
Aceste extraordinare fapte de arme au avut loc la mai puţin de doi
kilometri de Lioni.
Bătrânul era vânăt.
— Trebuie să jurăm că acela dintre noi, sau aceia dintre noi care vor
supravieţui acestui măcel va scrie o carte despre mizeriile pe care le trăim. O
carte care să facă înţeles poporului german, rus, american, tuturor popoare-
lor, ce porcărie uriaşă este războiul! O carte care să le facă viaţa imposibilă
tuturor acelor gunoaie cu pieptul plin de medalii şi care zdrăngăne din săbii...
Primisem ordinul să distrugem totul pe măsură ce ne retrăgeam.
Rezultatul — faimoasa tactică a „pământului pârjolit" — era de nedescris.
Poduri, oraşe, drumuri şi căi ferate erau dinamitate. Depozitele de alimente ce
rămâneau în urmă erau stropite cu benzină, gudron sau cu conţinutul
latrinelor. Nesfârşitele câmpuri, superbele lanuri de floarea-soarelui, ardeau
sau erau tăvălite, sub tancuri şi tractoare. Porcii şi celelalte animale domestice
erau tăiaţi şi duşi la soare ca să se împută în câteva ore. Peste tot capcane. O
casă rămasă în picioare sărea în aer, de exemplu, când deschideai uşa.
Oriunde ţi-ai fi aruncat privirea nu vedeai decât distrugeri, dezolare şi moarte.
Conform tradiţiei, 27 blindate s-a apropiat în câteva săptămâni de
pierderea în întregime a efectivelor sale, căci, evident, noi formam ariergarda şi
luptam în permanenţă împotriva forţelor ruseşti superioare în număr şi
tehnică de luptă. O singură diferenţă faţă de retragerile anterioare: nu mai
primeam efective de completare. Sursa se epuizase în sfârşit? În câteva
săptămâni, poate în câteva zile unitatea urma să se destrame.
Deplasarea pe drumuri devenise imposibilă, atât erau de dense, coloanele
de cavalerie, de infanterie, de artilierie şi de blindate aflate în debandadă.
Şiruri interminabile de camioane, de tancuri, de tunuri, de cai şi de oameni
trudeau disperate pe drumurile nisipoase, acolo unde praful şi căldura făcea
viaţa, sau ce mai rămăsese din ea, un coşmar înfiorător. Pe câmpuri, de o
parte şi de alta a drumului, şerpuiau coloane nu mai puţin nesfârşite, nu mai
puţin amestecate, de oameni şi de animale, dar aceştia erau civili. Se târau
vehicule dintre cele mai ciudate, trase de o mârţoagă bătrână, de o vită sau de
un măgar, un câine, un om. Asta în cazul în care refugiaţii nu-şi duceau totul
în cârcă.
Lucru ciudat, aviaţia rusă era inactivă. Dacă n-ar fi fost aşa, războiul s-ar
fi terminat cu un an mai devreme. Când un vehicul cădea în pană, fie că era
103
vorba de un tanc, de un camion, sau de o maşină, nici nu se punea problema
să-l repari. Un car de asalt îl împingea într-un şanţ ca să nu-i stânjenească pe
ceilalţi. Nenumăraţi soldaţi ajunşi la capătul puterilor cădeau şi ei în şanţuri,
rugându-ne să-i luăm la bord. Dar nu aveam dreptul să o facem şi ţi se sfâşia
inima să-i asculţi fără să-ţi poţi înăbuşi conştiinţa fără să iei sus măcar pe
unul. Nimeni nu se oprea, nimeni nu-i aduna. Tanc după tanc treceau cu
zgomot asurzitor, înecându-i într-un nor de praf cald şi desperare. Refugiaţii
cădeau şi ei cu sutele şi rămâneau acolo epuizaţi, muribunzi sau morţi, în
orice caz incapabili să meargă mai departe prin căldura stepei. Şi nimeni nu
avea grijă de ei.
Din locul şoferului, aflat în partea din faţa a tancului, Portă urla:
— Asta da retragere, băieţi! Îmi aminteşte de campania din Franţa, când
toată lumea îşi croia drum înaintea noastră, dar pe vremea aceea pârţâitoarele
noastre erau mai leneşe! Acum putem să batem orice record şi-mi tai o mână
dacă Goebbels nu se laudă acum cu performanţele noastre extraordinare.
Dacă o ţinem tot aşa, suntem la Berlin de ziua mea. Iar tu, Stalin, fârtate, o să
ai un costum civil în locul nenorocitei ăsteia de uniforme pe care e porţi şi-o să
te las să-l zgârii la fund pe Adolf! Sunteţi cu toţii invitaţi, băieţi. O să facem
piure din cartofi adevăraţi şi ciorbă de porc şi găluşte cu prune şi tot ceea ce vă
mai doriţi. Şi-o să-l căutăm pe Asmus cu picioarele lui de lemn!
Pe urmă ne-a întins o sticlă şi am băut cu toţii pentru apropiata
înfrângere a trupelor prusaco-naziste.
Înainte de a părăsi definitiv Harkovul, băieţii au distrus totul. Harkovul
era un oraş mare, cam cât Copenhaga şi locuit, la începutul conflictului, de
aproape nouă sute de mii de oameni. Harkov era unul dintre cele mai
frumoase oraşe ale Uniunii Sovietice şi era la fel de renumit ca Moscova şi
Odesa. Trei sute de mii de locuitori au fost ucişi. Aşa anunţa plin de mândrie
generalul Zeitzler într-un ordin de zi. Harkov a fost restlos vernicktet.
Nimicit cu desăvârşire.
"O ştiu, dragul meu, Beier, o ştiu foarte bine..."
Von Barring dădea din cap disperat şi îşi pusese mâna pe umărul
Bătrinului.
— Este imposibil şi o ştim cu toţii. Ăsta nu mai este război, ci sinucidere
colectivă. Trebuie să luptăm cu moşnegi şi copilandri. Vă daţi seama că nu-i nici
o fericire pentru ei să fie aruncaţi în luptă fără pic de instrucţie, Dar de asta vă şi
rog să fiţi blânzi cu ei. Dacă ar fi vorba de tatăl sau de fratele mai tânăr, ai fi mai
înţelegător. Ai fost neîndemânatic şi tu la şaisprezece ani! Deci, dacă vreţi să
faceţi ceva pentru mine, vă repet, menajaţi-i. Ajutaţi-i să-şi regăsească
entuziasmul, pe cât posibil. Lucrurile sunt oricum îngrozitoare pentru ei, să nu le
facem şi mai rele. Suntem sătui şi noi, este adevărat, dar nici ei n-ar fi meritat
soarta asta... Singurul lucru care mă consolează este că sunt scotocite acum şi
ultimele unghere şi că războiul nu va mai dura mult, căci nu voim, mai avea
oameni cu care să-l facem...
Porta începu să râdă.
— Nu fiţi atât de sigur, domnule căpitan, în curând ne vor trimite fetele. Eu
mă ofer volutar pentru instruirea lor. Ştiu câteva exerciţii foarte, educative în
poziţia culcat.
— Porta, o să te numesc instructor la secţia de femei, dacă lucrurile vor
104
ajunge până acolo, i-o tăie von Barring, surâzător. Până atunci gândiţi-vă la
ceea ce v-am spus. Este o simplă sugestie din partea mea şi ştiu că nu sunteţi
atât de abrutizaţi ca să nu o înţelegeţi.
TRENUL BLINDAT
După evacuarea Harkovului, rămăşiţele Regimentului 27 blindate au fost
expediate la Dniepropetrovsk pentru a fi alipite trenului blindat „Leipzig". Cum
ne-am instalat, am pornit împreună cu un alt tren până la Kharol, la o sută de
kilometri est de Poltava, unde am făcut exerciţii de tragere pentru a ne obişnui
cu noile tunuri. Bineînţeles că eram toţi cinci în vagonul comandat de
Bătrânul. Porta avea sarcina să se ocupe de opt mitraliere şi de trei tunuri
automate. Stege ocupa turela numărul 1, iar eu turela numărul 2, echipate
fiecare cu un tun de 120 mm. Pluto se ocupa de transmisiuni. Aveam la
dispoziţie un echipaj de douăzeci şi cinci de recruţi, absolvenţi ai unor stagii
intensive de patru şăptămâni. Cel mai tânăr avea şaisprezece ani, cel' mai
bătrân şaizeci şi doi. Îţi provocau mila.
Am pornit spre front fără să cunoaştem destinaţia. Aproape de Lvow,
tunurile noastre au măturat un sat şi s-au angajat într-un duel cu artileria
rusă. Apoi am plecat spre sud-vest acoperind zi şi noapte sute de kilometri de
cale ferată, oprindu-ne doar pentru aprovizionarea cu apă şi păcură, sau
pentru a lăsa să treacă un tren din sens opus. Puteam să ne întindem şi să
dormim în voie şi ne simţeam, ca-n sânul lui Avraam. Cu condiţia să mai
soileşti din când în când, războiul nu este chiar atât de rău. Lipsa constantă
de somn este cea care-l face de nesuportat şi te dărâmă.
La Gremenciug ne plimbam prin triaj când o voce de femeie a început să
ţipe:
— Sven, Sven!
Stupefacţie generală. Dintr-un tren-spital aflat şi el în aşteptare, aplecată
peste uşă, o infirmieră făcea semne disperate:
— Sven, vino să-mi spui ce mai faci!
Era Asta. M-a îmbrăţişat. O recunoscusem cu greu, nu doar din cauza
uniformei ci şi pentru că atunci când o cunoscusem la Gothenburg era retrasă
şi plictisitoare, deşi foarte frumoasă. Războiul o transformase vizibil. Nu mai
era nici o ezitare în gesturile şi în privirile ei. M-a târât în trenul ei în timp ce
tovarăşele ei se ocupau de Porta şi de Bătrânul.
Asta se măritase cu un bărbat de douăzeci şi doi de ani. Pe urmă
divorţase. Apoi se înrolase în Crucea Roşie cu una dintre prietenele sale. Şi
apoi, şi apoi... Doamne, cât putusem să slăbesc. Doamne, cât putuse să
slăbească. Ne priveam fără să îndrăznim să spunem ce dorim. O infirmieră îi
şopti ceva la ureche.
— Vino, mi-a spus.
Am trecut în alt vagon. A încuiat, a tras perdeaua şi s-a dezbrăcat într-o
clipă. Înainte să pot spune ceva, stătea goală în faţa mea şi-mi făcea semn să
ne aşezăm pe cuşeta de jos. Inutil să mai scoţi un sunet. Doream acelaşi lucru
şi-l doream cu aceeaşi intensitate. Ce cadou al providenţei, ce minune sosită
din cer... O femeie sănătoasă, cu forme încă pline în ciuda faptului că slăbise,
curată, bine spălată, mirosind a femeie şi a săpun. O femeie care ştia că un
sfert de oră poate fi ultima fericire dacă întârzii cu politeţuri şi dulcegării.
Eram atât de avizi şi plini de armonie că am avut-o de două ori, una după alta,
105
doar pentru că o făceam simplu, fără ezitări, ascultând de dorinţa acumulată
în atâtea luni...
Curios este că viaţa, simplă şi fără ruşine imbecilă, îşi dăduse osteneala
să ne amintească de existenţa ei nouă, celor trei soldaţi jegoşi, într-o gară
oarecare. Pentru a ne dovedi că putem întâlni, atunci când ne aşteptăm mai
puţin, lucruri nobile şi bune.
Mai văd încă, surâzând, tabloul celor trei golani ţanţoşi ca nişte păuni
care se întorceau în trenul lor blindat, întorcând spatele, ostentativ, trenului
sanitar ce se pusese în mişcare. N-am încercat nici eu să mă uit în urmă, dar
îmi imaginez cele trei fete pline de tandreţe, privindu-ne din spatele unui
geam. Nu trei infirmiere, ci trei femei care copleşiseră trei bărbaţi cu darurile
lor şi primiseră în aceeaşi măsură ceea ce dăruiseră. Atât de repede şi atât de
deplin...
Cu ochii zâmbăreţi, am urcat în vagon.
Chiar şi Porta tăcea, ceea ce demonstrează că şi cel mai cinic poate să
cedeze în faţa altor valori.
Bătrânul fredona un cântecel, iar Porta şi-a scos fluierul. Apoi am
izbucnit în râs în timp ce ceilalţi ne priveau cu ochii cit cepele.
— Săracele fete, spuse Bătrânul. Când mă gândesc la toţi puricii cu care
s-au ales...
Şi Porta începu să cânte despre prinţul care avea un purice...
Totul fusese un miracol.
Trenul blindat pătrunse a doua zi în zona luptelor. La Bahvorat, aproape
de un afluent al Doneţului, am primit noi ordine. Trebuia să susţinem o
ofensivă, apoi să înaintăm cât era posibil pe linia Tugansk-Harkov şi să semă-
năm panica în spatele liniilor inamice. Trebuia apoi să ne retragem,
distrugând în spatele nostru toate puţurile. Dacă trenul nu se mai putea
întoarce la bază, trebuia să-l aruncăm în aer, iar supravieţuitorii să se
descurce.
Vocea Oberstleutnant-ului Hinka răsună în toate vagoanele, de la un
capăt la altul al convoiului:
— Fiţi gata de luptă!
Am tras husele de pe tunuri, am pregătit obuzele şi fiecare om a trecut la
postul său. Treptat, trenul a luat viteză, zbârnâind şi mugind în curbe.
Difuzoarele s-au auzit din nou:
— Fiţi gata! Pregătiţi-vă să deschideţi focul!
Culasele s-au deschis primind obuzele. Oţel pe oţel. Tunurile se roteau
tăcute. Armele automate erau încărcate. Ne-am pus căştile căptuşite cu
azbest. Periscopul meu explora lumea de afară. În faţa noastră se întindea
fluviul, galben, lat şi sinuos ca un şarpe, cu malurile săpate adânc în
pământul cenuşiu. Am străbătut cu toată viteza un sat abandonat şi am
trecut ca un uragan peste un pod metalic. Departe, sub noi, fluviul părea un
acoperiş mişcător de ţiglă galbenă.
Parcursesem cinci sau şase kilometri dincolo de fluviu când am intrat în
contact cu inamicul. Ruşii au tras primii, dar au ratat trenul aflat în plină
viteză. Apoi soneriile de alarmă au răsunat în vagoane şi a venit ordinul să
deschidem focul.
Fiecărui comandant de vagoane i s-a indicat o ţintă, şi ne-au dat fiecăruia
instrucţiunile necesare. Gurile negre ale tunurilor s-au îndreptat spre
pădurile şi câmpuiile scăldate în lumina soarelui.
— Foc!
106
Treizeci de tunuri grele au trimis moartea spre peisajul vesel, văratec,
într-un zgomot asurzitor. Am fost imediat învăluiţi de praf şi fum. De câte ori
trăgeau tunurile orientate perpendicular, tot trenul se balansa atât de violent
că aveam senzaţia că ne răsturnăm. Ruşii au ripostat şi ei, dar obuzele de
calibru mic au fost inofensive pentru blindajele noastre. Au început însă să
tragă şi tunuri de 28 ale căror proiectile ne loveau ca uraganele. Am schimbat
ţinta şi am tras asupra artileriei ruse. Trenul s-a oprit brusc şi s-a răspândit
zvonul că unul dintre vagoanele din faţă fusese lovit în plin şi devenise
inutilizabil. Mecanicii trebuiau să iasă afară şi, acoperiţi de focul nostru, să
detaşeze vagonul şi să-l răstoarne. Sarcină de maximă urgenţă, căci un tren
blindat imobilizat este o pradă uşoară pentru artileria inamică. Înainte ca
ordinul să fie îndeplinit, un alt vagon a sărit în aer cu echipaj cu tot...
Violenţa barajului de artilerie ne-a făcut să ne întoarcem spre pod. Am
distrus calea ferată în spatele nostru. Pe urmă cartierul general ne-a trimis or-
dinul să ne oprim la un kilometru de pod pentru a acoperi infanteria care
urma să-l traverseze. Pe urmă trebuia să trecem şi noi şi să-l distrugem. Un alt
tren blindat. "Breslau" sosise cu întârziere şi de cum a luat poziţia lângă fluviu
am primit ordin să facem o incursiune de hărţuire pe linia Rostov-Voronej.
Hinka spera să atingem o mică localitate, la douăzeci de kilometri de acolo, în
care se afla un cartier general sovietic. Acoperind retragerea infanteriei,
„Breslau" împroşca inamicul cu toate gurile de foc încereând să-i împiedice să
descopere că "Leipzig" le cădea în spate...
Câţiva kilometri am mers în plin. fără să primim vreun obuz, dar pe urmă
ne-am pus în cârcă toată artileria grea şi, în mai puţin de un sfert de oră, mai
multe vagoane au fost avariate, chiar dacă mai puteau să lupte. Pe urmă chiar
locomotiva a primit câteva lovituri în plin şi a trebuit să ne retragem cu o
încetineală demoralizantă.
Tancuri grele au fost aruncate în urmărirea noastră şi am reglat tirul ca
să le întâmpinăm. Era un spectacol fantastic să vezi cum le făceau fărâme
obuzele de 12, aruncând în aer plăcile blindate ca penele unei găini jumulite.
Ploua cu obuze în jurul locomotivei. Începuse să piardă presiunea prin
numeroase găuri şi dacă mai înaintam, o făceam în salturi convulsive,
neregulate. Ne îndoiam că trenul blindat „Leipzig" se mai putea întoarce la
bază.
Când mă gândeam la bunurile ruseşti şi germane la a căror distrugere
participasem, doar simpla evocare a valorii lor mă cutremura. Cred, de altfel,
că nu poţi să te gândeşti prea mult la aşa ceva fără să izbucneşti în râs- un râs
fără urmă de veselie- şi pe urmă în lacrimi, gata să-ţi tragi un glonţ în cap.
Oare popoarele n-or să înţeleagă niciodată? Voi, cei care citiţi rândurile astea,
vă daţi seama că averile uluitoare consumate şi risipite de război, dacă ar fi
fost folosite spre binele vostru aţi fi avut o viaţă de douăzeci de ori mai bună?
Aţi fi mâncat, aţi fi trăit mai bine, aţi fi avut maşina voastră şi aţi fi putut
călători în toată lumea, profitând de viaţă fără nici o constrângere şi fără
teamă. Este destul pentru toată lumea, chiar mai mult decât trebuie.
Dar nimeni nu crede. Sau nimeni nu îndrăzneşte să creadă. Care este
blestemul ce ne face inerţi, apatici, astfel că nu suntem în stare să smulgem
privilegiile generalilor?Suntem nişte vite, nişte vite leneşe şi ignorante care-şi
aruncă chipiele în aer când aud cuvinte solemne ca „echilibrul forţelor" şi
„intrepătrunderea puterilor" şi alte prostii senzaţionale. Echilibru de forţe.
Fără nici o glumă! Dacă fiecare Peter, Paul şi Kurt, dacă întreaga masă umană
ar cere ca banii folosiţi pentru armament şi război să fie utilizaţi în folosul lor,
107
n-ar mai fi război. Dar Peter, Paul şi Kurt nu se gândesc decât să dea cu
pumnul în masă ca lumea să ştie cine are puterea şi cum poate fi ea folosită.
Pentru că ei nu sunt destul de evoluaţi, destul de educaţi şi se bazează doar pe
sentimentele lor, mult prea instabile. Asta se va termina în ziua în care nu vom
mai fi divizaţi şi când cei din guverne se vor gândi şi la altceva decât cum să ia
ei caimacul. Dacă le veţi spune lui Peter, Paul şi Kurt că pot să aibă o maşină
ieftină fără să plătească impozite, dacă le veţi spune că benzina va costa câţiva
bani, ar râde, căci nu ştiu nimic. Şi dacă le-o veţi demonstra negru pe alb, vor
deveni furioşi, căci vor crede ca vrei să le risipeşti banii câştigaţi cu sudoarea
frunţii lor.
Câteva ore sunt suficiente ca să trimiţi la fier vechi un tren blindat din
care doar tunurile, cu alezajul lor de precizie, costă o avere. Suntem prizonierii
unui infern urlător produs de artileria grea şi, chiar dacă distrugem tanc după
tanc, ele ne înconjoară cu carapacele lor lucioase de insecte.
Pe urmă punctul de comandă a amuţit. Nervos, Pluto a încercat să refacă
legătura cu celelalte vagoane, dar eram izolaţi. Bătrânul purta singur
responsabilitatea noastră. Eram doar la opt sute de metri de pod şi de „Bres-
lau", dar „Breslau" ardea de la locomotivă la ultimul vagon, iar tunurile sale
amuţiseră.
O explozie a scuturat vagonul şi câţiva au început să ţipe, un lucru ce nu
ne putea calma nervii şi aşa prea încordaţi, în timp ce flăcările şî fumul au
pătruns de la turela 1 în interiorul vagonului. Lovitură în plin. Am oprit
incendiul cu extinctoarele şi am făcut inventarierea pierderilor: patru morţi,
şapte răniţi. Hugo Stege scăpase doar cu câteva arsuri la mâini.
Tunul meu era singurul care mai putea să tragă. Curgeau sudorile pe noi
în turela supraâncălzită în care, la fiecare proiectil lansat, izbucnea o flacără.
Unul după altul, toate vagoanele au amuţit şi convoiul s-a oprit, pradă
atacului inamicului.
A urmat o altă explozie formidabilă. O flacără albă a învăluit turela. Am
primit o lovitură puternică în stomac şi mi-am pierdut pe jumătate conştiinţa.
Auzeam propriul meu horcăit. Simţeam cum corpul meu fusese strivit. Chiar
şi respirând foarte încet mi se părea că cineva îşi roteşte pumnalul în
măruntaiele mele. Nu puteam să mă mişc. Eram prins într-o capcană formată
din tunul căzut de pe afet şi blindajul de oţel al turelei.
Eram plin de sânge din cap şi până-n picioare. Sângele meu sau al
altcuiva, nu ştiam nimic. Lângă mine zăcea unul dintre servanţi cu partea de
sus a capului smulsă, ca un ou spart. Creierul lui împrăştiat îmi stropise faţa
şi umerii, iar o duhoare îngrozitoare îmi umplea nările: sânge şi maţe
revărsate care întreceau mirosul acru al muniţiei.
Am vărsat.
O altă explozie şi vagonul a fost învăluit de limbi de foc. Începuse să se
răstoarne, dar ceva l-a oprit la patruzeci şi cinei de grade. Noua lovitură
deplasase tunul în aşa fel încât pueam mişca picioarele şi mâna stângă.
Mi-am şters resturile vâscoase de creier care îmi jenau ochii. L-am văzut în
spatele meu pe Schultz, un puşti de şaisprezece ani, cu amândouă picioarele
terciuite. Deasupra capului meu atârna un braţ smuls, cu un inel de aur cu
piatră albastră pe inelar. Am simţit că leşin şi am început să urlu. Mi-am
revenit şi mi-am strigat camarazii: Stege, Porta, Bătrânul. La scurt timp după
aceea am auzit o voce înfundată, din exterior, care îmi spunea să lovesc în
blindaj ca să mă localizeze. Am recunoscut vocea Bătrânului.
— Ţine-te bine, Sven! Sosim...
108
Au făcut o gaură în blindaj şi prin ea a apărut mutra binecuvântată a lui
Porta.
— Ei, ei? Acum refuzi să ieşi?
M-au scos de-acolo cu grijă. Supravieţuiam nouă membri ai echipajului,
dar în timp ce îngrijeam un rănit, o altă explozie ne-a aruncat pe toţi în
interior.
Porta şi Pluto s-au repezit la uşa întărită cu bare de fier şi au reuşit să o
deschidă, suficient ca să ieşim. Înarmaţi cu grenade şi mitraliere, am pornit
spre pod.Câteva tancuri ruseşti ne-au reperat şi au pornit să ne tae
retragerea. Toţi cei care au participat în acea zi la epuizanta cursă cu moartea,
n-o vor uita niciodată. Cel puţin cei care au rămas în viaţă. Am ajuns primii.
Încărcăturile de exploziv au fost fixate imediat şi fitilul aprins. Pe urmă am
traversat podul sub o ploaie de obuze. Cei loviţi cădeau în apa galbenă ce
colcăia de proiectilele neexplodate. Aproape că ajunsesem la celălalt capăt,
când podul a sărit în aer. Violenţa exploziei ne-a tăiat respiraţia în timp ce
construcţia se surpa sub picioarele noastre.
— Agaţă-te de balustradă! urlă Porta.
Cei mai mare parte a podului căzu în apă. Grinzi şi lonjeroane metalice
cădeau, ca frunzele de toamnă. Niturile săreau cât colo lovind totul în calea
lor. Dacă cineva a fost lovit de ele, a crezut fără îndoială că era atins de un
glonţ.
Încetul cu încetul, vacarmul s-a potolit. Cu ajutorul unor cabluri
suspendate am ajuns pe ultimul picior al podului şi de acolo, pe traversele
şubrede, am atins malul.
Von Barring avea faţa arsă şi suferea ca un martir. O explozie smulsese
nasul şi buza colonelului Hinka.
Cum am ajuns la bază am căzut laţi şi am adormit adânc.
Ne-am lăsat pe ochi ochelarii mari de proiecţie şi ne-am înnodat eşarfele de
mătase. Von Barring l-a trecut pe Stalin lui Porta. Apoi se înălţă vocea
Bătrânului, transmiţând ordinele, prin radio, tuturor celorlalte vehicule, blin-
date.
— Porniţi motoarele. Pregătiţi-vă de luptă!
Armele automate erau încărcate, lungile benzi de cartuşe gata să se
desfăşoare. Comandanţii de vehicule se declarară gata de plecare. Glasul
Bătrânului răsună iarăşi:
— Plutonul întâi blindat de recunoaştere... Înainte, marş!
Motoarele cântară. Pietrişul scrâşni sub cauciucurile mari, ranforsate, ale
maşinilor blindate.
ÎNCĂLZIŢI CLEIUL
Am reuşit să şoptesc:
— E nasol, Bătrâne?
— Câteva schije în burtă şi la ţurloaie. Nu-i prea mare scofală. N-a lua în
serios, ce Dumnezeu. Te vor duce la Stege la centrul de triere. Stege n-a
încasat-o decât o labă.
109
Maşina, sărind peste un şanţ, mă făcu să mă strâmb de durere.
— Doare al dracului, Bătrâne. Dă-mi o gură de apă.
— Nu trebuie să bei înainte să te vadă doctorul, răspunse Bătrânul
mângâindu-mă pe păr. Ştii bine că e strict interzis în cazul rănilor la stomac.
— Nu vrei să te uiţi? Cred că am să-nnebunesc.
— Te-au pansat deja. Nu se mai poate face nimic înainte să te ia în
primire doctorul!
Maşina se opri, Bătrânul sări jos şi Porta veni la mine.
— Acum, uscătură bătrână, o să strângi din dinţi, nu-i aşa, fiindcă o să te
iau pe sus cu Pluto şi-o să te trec lui Tom Degeţel şi Bătrânului. După asta,
ce-a fost mai greu a trecut. Gândeşte-te la toate infirmierele alea drăguţa
care-o să-ţi dichisească părţile nobile, de patru ori pe zi, cu rufe curate, aşa
cum îi fac şmecherului de Asmus!
Buzele îmi sângerau când m-am trezit în sfârşit jos, cu o cutie de mască
de gaze sub cap în chip de pernă. Dintr-o dată mi se părea foarte important, să
fiu curajos şi dârz şi să nu strig. Când l-au coborât, Hugo Stege gemu scurt,
fiindcă piciorul său rănit se lovise de roatai maşinii. Camarazii se aplecară
deasupra noastră să-şi ia rămas-bun. Bătrânul îşi lipi de obrazul meu faţa nă-
pădită de barbă şi mormăi:
— Încearcă să stai la pat până se va sfârşi războiul!
Porta ne strânse mâinile şi ni-l întinse pe Stalin ca să poată şi el să ne
spună la revedere, chiar înainte de a se urca în maşina blindată, Porta ne
strigă:
— Gaşcă de băftoşi! Sărutaţi din partea mea toate fetele şi spuneţi-le
că-mi îngrijesc zilnic tenul cu apă de crini şi de trandafiri, ca să fiu la fel de
frumos ca ele când ne-om întâlni!
Apoi dispăru şi maşina blindată se îndepărtă, cu Bătrânul, Tom Degeţel
şi Pluto fluturându-şi mâinile de la înălţimea turelei deschise. Norul de praf
ridicat îi ascunse repede privirilor mele.
Pe lângă faptul că sufeream, mă simţeam singur şi înspăimântat. Eram
bucuros să-l am cu mine pe Hugo Stege, cu care să împart singurătatea.
Doi brancardieri ne-am transportat într-o încăpere întinsă cu podeaua
acoperită cu paie, iar paiele acoperite cu soldaţi răniţi, în uniforme murdare şi
zdrenţuite. Ne-au aşezat unul lângă celălalt şi Stege mă apucă de mâină,
şoptind:
— Te doare, bătrâne? Stai să vezi, o să meargă mai bine după ce-o să te
vadă doctorul şi-o să-ţi facă o injecţie în braţ. Trebuie să ne descurcăm şi să
rămânem împreună până la capăt.
— Şi-ncă cum! Nu trebuie să ne despartă, orice s-ar întâmpla.
Dumnezeule, se-nvârte totul cu mine! Ca şi cum mi-ar smulge cineva
măruntaiele. Dar laba ta? Ai încasat-o rău?
Avu un zâmbet palid:
— Da, mă doare. Mai ales piciorul. Dar un picior poate fi tăiat. De tine e
mai rău.
Sosi un medic însoţit de doi infirmieri care completau o fişă pentru fiecare
pacient, după cum le dicta doctorul. Aruncă o privire nepăsătoare la piciorul
lui Stege şi spuse:
— Schije de obuz în piciorul stâng. Transportul 6. Bandaje curate imediat
şi trei centimetri cubi de antitetanic.
Refăcu el însuşi pansamentul de la abdomenul meu şi dictă:
— Schije de obuz în piciorul stâng, piciorul drept şi abdomen.
110
Transportul unu. Trei centimetri cubi de antitetanic, doi de morfină, imediat,
şi acelaşi lucru înainte de plecare.
Am strâns din dinţi şi l-am întrebat dacă Stege şi cu mine n-am putea
rămâne împreună.
— Că veţi crăpa aici sau într-un tren-spital, n-are prea mare importanţă,
ripostă el sec. Dar cei cu răni la burtă pleacă cu convoiul unu, şi el, de acolo,
cu convoiul 6. Nu pot face nimic.
Apoi plecă, cu halatul alb fluturând în vânt Nu cred că medicul acela a
fost arogant sau brutal cu intenţie. Pur şi simplu suprasolicitat. În schimbul
unei excelente pipe englezeşti, al tutunului şi ţigărilor noastre, Feldwebel-ul
de la transporturi ne-a promis să vadă ce poate face. Cele două injecţii m-au
dat gata şi am căzut într-un somn agitat, până ce brancardierii m-au luat din
nou ca să mă înghesuie într-o ambulanţă. Înăuntru erau brancarde
suprapuse. Stege era chiar sub mine. Feldwebel-ul se ţinuse de cuvânt.
Când ambulanţa sărea peste vreo denivelare sau lua brusc o curbă, ne
loveam cu capul de targa de deasupra, sau, în cazul tipului care se găsea cel
mai sus, de acoperişul maşinii. Spaţiul strâmt care despărţea brancardele ne
dădea, în plus, senzaţia de sufocare. Băiatul de la etajul de sus avea o fractură
multiplă de bazin. Striga fără încetare şi ne cerea să sunăm. Îi era teamă că va
sângera până va muri. Stege apăsa pe butonul soneriei ce răsuna în cabina
şoferului, dar nici el, nici ajutorul lui nu dădeau cea mai mică atenţie
apelurilor noastre. Când a sosit clipa să ne încarce în trenul-spital, băiatul de
care vorbeam — un artilerist — murise. Brancardierii l-au rostogolit pe jos, au
aruncat deasupra lui o bucată de pânză gudronată, apoi s-au ocupat de cei vii.
Acest „tren-spital" era unul dintre celebrele „auxiliare", adică un nesfârşit
convoi de vagoane de marfă, cu podeaua acoperită cu paie, cu patruzeci de
oameni în fiecare vagon, împărţiţi superficial pe categorii de răni. Se oprea
mereu şi pleca într-un şir de zdruncinături, ca şi cum cineva ar fi încercat să
facă garnitura bucăţi. Unsprezece din cei patruzeci de oameni din vagonul
nostru au murit în timpul transportului. Am fost gata să-mi pierd minţile de
durere şi de sete, dar Stege a ţinut mereu bidonul de apă departe de mine.
Dacă aş fi băut, la sosirea trenului ar fi fost douăsprezece cadavre.
Călătoria a durat trei zile şi trei nopţi de coşmar, după care am fost
aliniaţi pe peronul gării din Kiev, pe foi de pânză impregnată, acoperiţi fiecare
cu o manta, cu veşnica cutie de mască de gaze sub cap. Ne-am petrecut
după-amiaza în poziţia aceasta, în vreme ce alţi câţiva nenorociţi au murit ici
şi colo, de la un capăt la celălalt al peronului. Nu-mi dădeam seama decât
foarte confuz de ceea ce se petrecea în jurul meu. Stege se afla în continuare
alături de mine şi ne ţineam de mână, ca doi mucoşi, nu ca nişte duri tăbăciţi
şi ca nişte veterani obişnuiţi să vadă cum oamenii crapă urlând ca animalele.
Pe înserat, prizonieri ruşi şi brancardieri au venit să ne ia ca să ne ducă la
Spitalul de Campanie nr. 13, instalat în suburbia Pavilo. Acolo ne-au coborât
de-a dreptul într-o pivniţă, unde am fost supuşi unei dezinsecţii severe. Tot
prizonierii ruşi fuseseră însărcinaţi cu treaba aceasta, şi n-am avut vreodată o
infirmieră mai blândă şi mai îndemânatică decât flăcăii aceia voinici, mereu
binedispuşi. Ne mişcau cu atâta grijă şi dexteritate, îngroziţi de cel mai mic
geamăt, încât strângeam din dinţi şi făceam tot ce puteam să nu ne dezvăluim
suferinţele. Toţi, răniţii erau de acord în această privinţă şi îşi mărturiseau
recunoştinţa faţă de ruşi oferindu-le toate ţigările lor. Băieţii cunoscuseră, ca
şi noi, noroiul din tranşee şi, cu toate că erau de altă rasă şi de altă
naţionalitate, cu toate că guvernele aflate la conducere hotărâseră că eram
111
duşmani, între noi exista o simpatie mult mai puternică decât toate decretele
din lume. Decrete care n-au niciodată vreo legătură cu realitatea la îndemâna
omului simplu. Eram cinci care ne aşteptam rândul în sala auxiliară de
operaţii, privindu-l pe tovarăşul de suferinţă legat de masa de biliard, în
lumina orbitoare. Chirurgii erau pe punctul să-i amputeze piciorul şi lucrau
cu iuţeala fulgerului. Într-o clipită, piciorul a aterizat într-un lighean alb în
care erau deja un alt picior tăiat sub genunchi şi un braţ însângerat care
trecea peste marginea ligheanului. Spectacolul acesta mi-a făcut îngrozitor de
rău şi am vomitat, său, mai exact, am încercat să vomit, căci tot ce mi-a urcat
în gâtlej numai un pic de sânge şi de bilă.
Următorul la rând era un băiat cu spatele frânt, care părea lipsit de
cunoştinţă. Şeful echipei de chirurgi, un bărbat destul de în vârstă, purtând
monoclu, îşi ocăra fără încetare colegii, infirmierele, pacienţii, dar părea să lu-
creze extrem de competent, de rapid şi de sigur, fără un singur gest inutil.
Brusc, exclamă cu o voce furioasă:
— Dumnezeule, dar e mort. Sunt pe cale să-mi pierd timpul. Luaţi-l
de-aici şi aduceţi-i pe următorul, la naiba! Mişcaţi-vă un pic...
Înainte de a înţelege ce mi se întâmplă, am fost legat pe masă. O
înţepătură în braţ, alta îţi abdomen, apoi unul din chirurgi mă bătu pe umăr.
— Strânge din dinţi, frăţioare. N-o să dureze mult, dar probabil va fi
foarte dureros, căci nu-ţi putem face decât anestezie locală... Aşa că fii tare
şi-o să te cârpim cât ai zice peşte...
Curând după aceea, mi-am dat seama, în mod confuz, că-mi deschideau
pântecul şi am auzit un clinchet uşor de instrumente metalice. În clipa
următoare am avut literalmente impresia că-mi scoteau toate măruntaiele din
burtă cu cleşti înroşiţi în foc. N-aş fi crezut vreodată că asemenea suferinţe pot
exista. Am urlat ca un dement, cu ochii ieşiţi din cap.
— Vrei să-ţi ţii gura? a mugit bătrânul chirurg. Abia am început.
Păstrează-ţi suflul pentru când vei avea într-adevăr motive să zbieri!
Nu ştiu în ce etapă a operaţiei au început adevăratele „motive de zbierat",
dar ştiu că atunci când au terminat cu mine cunoscusem o lume a torturilor
pe care nimănui nu-i doresc să o cunoască. Eram zdrobit, desfiinţat. Am fost
dus într-un salon, am fost aruncat într-un pat, mi-au făcut încă o injecţie şi
m-am prăbuşit într-un somn cataleptic.
Din primele cincisprezece zile nu am păstrat decât amintiri foarte confuze
şi fragmentare. Îmi regăseam forţele foarte încet. Patul de alături era ocupat de
un aviator cu arsuri grave, pe nume Zepp. Apoi mai erau şase răniţi grav,
dintre care doi au murit în câteva zile. Nu ştiam unde era Stege şi nimeni nu
părea să fie în stare să-mi spună.
Trei săptămâni după operaţie, doctorul declară că puteam fi transportat
fără primejdie. Am fost evacuat într-un adevărat tren-spital, cu paturi
adevărate şi ferestre mari prin care cei ce ocupau cuşetele din mijloc puteau să
privească afară. Cum pansamentele mele trebuiau schimbate des, am primit
una dintre acele preţioase cuşete — cu vedere afară. Deasupra mea se odihnea
noul meu prieten Zepp, al cărui moral de beton m-a ajutat nu o dată.
Am fost debarcaţi la Lvow, unde Zepp şi cu mine am luat calea Spitalului
de rezervă nr. 7. Doctorul mi-a spus că rana mea n-arată rău şi a subliniat
declaraţia cu un zâmbet. Ritmul de lucru în aceste locuri era mult mai puţin
frenetic. Doctorii aveau timp să-ţi zâmbească şi să te trateze ca pe o fiinţă
omenească, nu ca pe o halcă de carne mai mult sau mai puţin stricată. Mi-au
scos încă două sau trei schije din picior, apoi infirmiera mi-a refăcut
112
pansamentul. Regimul meu alimentar se compunea în mod exclusiv din
diverse fierturi şi am ajuns să le detest atât de tare încât am crezut că-mi pierd
minţile. Întrebat în privinţa aceasta, doctorul m-a bătut blând pe umăr
spunând:
— Mai târziu, mititelule, mai târziu, când vei fi destul de mare ca să digeri
ceva mai zdravăn...
Zepp şi cu mine eram iarăşi într-un salon pentru grav-răniţi. Ziua şi
noaptea aerul răsuna de strigăte, horcăituri, gemete, iar duhoarea de puroi şi
de putreziciune era adesea înspăimântătoare. Într-o zi, un băiat foarte tânăr,
care se ştia condamnat şi care suferise deja trei săptămâni ca un martir, şi-a
părăsit patul şi s-a târât până pe coridor, ca să se arunce din capul scării. A
fost cu atât mai oribil cu cât nici unul dintre noi nu se putea ridica în picioare
să-l împiedice. Zepp a avut curajul să încerce această aventură, dar s-a
prăbuşit imediat, la câţiva paşi de pat, în vreme ce noi trăgeam care mai de
care de şnururile soneriilor... Scena aceasta a fost într-adevăr de coşmar.
Mă durea îngrozitor stomacul şi n-a fost de glumă nici atunci când
doctorii au trebuit să-mi taie din nou muşchii piciorului pentru a pescui
ultimele schije de metal. Febra îmi creştea în loc să coboare, dar ei considerau
totuşi că sunt „progres" şi i-aş fi strâns bucuros de gât.
Într-o noapte m-am trezit tresărind. Bandajele îmi erau umede şi
lipicioase. I-am cerut lui Zepp să sune şi, în clipa următoare, o infirmieră
sosea în goană.
— Ce te-a apucat? şopti ea. Nu eşti în toate minţile de suni aşa la ora
asta?
— Mi s-a redeschis rana. O simt sub pansament.
Eram înnebunit de groază şi o şi vedeam pe mama prăbuşindu-se când
avea să primească binecunoscuta carte poştală a armatei: „A murit ca un erou
pentru Führer şi Patrie..."
Infirmiera dădu la o parte pătura. Din grijă pentru ceilalţi bolnavi nu
aprinse lumina, dar folosi o lanternă. Cu îndemânare şi iuţeală, îmi desfăcu
bandajul. Tăcerea salonului nu era tulburată decât de murmurul unui tânăr
rănit ce vorbea în somn. Zepp se ridicase în capul oaselor, dar infirmiera îl
împinse hotărâtă pe perenă.
— Stai liniştit şi dormi fără grijă, i-a spus ea. E o treabă între mine şi
Sven. Nu te mişca, mă duc să iau un lighean.
I-am aruncat lui Zepp o privire înspăimântată, pe care mi-a întors-o
obosit. Infirmiera veni înapoi şi, fără să scoată un cuvânt, mă spălă. Zâmbea
uşor şi, la sfârşit, văzându-mi expresia de rătăcire, şopti:
— M-ai de ce să faci mutra asta...
— Îţi convine să vorbeşti aşa! Nu tu ai hemoragie...
Nu a răspuns, dar zâmbetul i s-a întins pe faţă. Am găsit în sfârşit curajul
să întreb:
— E... poate nu-i chiar aşa de grav?
— Nu, nu, nu-i grav deloc!
Când termină de refăcut pansamentul, mă acoperi cu pătura şi mă privi:
— Nu era sânge, Sven.
— Nu era sânge? Dar am simţit....
Nu voi uita niciodată zâmbetul ei de complicitate. Apoi m-am înroşit până
la rădăcina părului, îngrozitor de stânjenit.
— Ai visat, dragul meu. E un semn foarte bun!
Mă lovi cu palma peste bărbie şi se îndreptă spre uşă.
113
— Hei! Cu siguranţă că te-a visat pe tine! aruncă Zepp.
— Fă bine şi ţine-ţi gura şi la culcare, amândo!
Apoi dispăru, mereu surâzătoare.
Mi-am petrecut o parte din convalescenţă cu Stege. Pentru el se punea
problema să se întoarcă pe front.Nopţile lui erau agitate, şi trebuia adesea să-i
cer să tacă. Dar abia se scurgeau câteva minute şi o lua de la capăt:
— Sven, dormi?
Încercam să mă acopăr peste cap.
— Sven!
— Mda. Ce mai e?
— Margaret spune că după sfârşitul războiului vor fi organizate cursuri
speciale de douăsprezece luni pentru demobilizaţi. Ai auzit şi tu de ele? Ascultă,
Sven, hai să mai tragem împreună o ţigară, ce naiba!... Nu găseşti că Margaret e
a fată ca...
— Ah! Pentru numele lui Dumnezeu!
Eram probabil saturat de nicotină până în măduva oaselor. În fiecare clipă
pleca din locul său şi se aşeza pe marginea patului meu, să-mi explice tot
ce-aveau să facă el şi Margaret, după ce se va sfârşi războiul...
URĂRI DE BOALĂ LUNGĂ
Într-o joi din decembrie 1943, doctorul îmi semnă foaia de ieşire şi mă
anunţă că sâmbăta următoare aveam să plec înapoi la unitate.
— Îmi pare rău de figura asta urâtă, puştiule. În mod normal ar fi trebuit
să mai rămâi aici cinci sau şase săptămâni. Acum va trebui să te descurci cum
poţi mai bine. Nu ştiu dacă o să ai mare lucru de mâncare acolo, dar încearcă
să te îndopi cât mai mult posibil. Doar aşa vei putea să rezişti, cel puţin aşa
sper...
Astfel mi-a vorbit medicul-şef al spitalului militar din Truskavice. Era un
medic neobişnuit, care încerca întotdeauna să-şi păstreze pacienţii cât mai
mult timp posibil. Dar acum ordinele înaltului comandament hotărau că cel
puţin 55% din răniţii şi bolnavii aflaţi în tratament trebuiau declaraţi apţi
să-şi reia serviciul şi trebuiau expediaţi neîntârziat la unităţile lor. Dacă ar fi
fost să ne luăm după regulament, totuşi orice medic vinovat de a fi ordonat
ieşirea unui bolnav insuficient vindecat putea fi adus în faţa curţii marţiale.
Acestea sunt miracolele de care sunt capabili cei din locurile sus-puse! (Atât
de sus-puse, încât acolo nu respiră acelaşi aer ca restul turmei...). Un
certificat de vindecare, o ştampilă, o curte marţială, iată mijloacele prin care se
obţin soldaţi sănătoşi. Că majoritatea acestor soldaţi „apţi" au fost o povară
catastrofală pentru unităţile lor, obligându-i pe camarazi să-i îngrijească şi
să-i ajute în toate privinţele, este ceva care nu le-a trecut deloc prin minte
celor aflaţi în vârful piramidei.
Luându-şi rămas bun, medicul-şef dădu din cap cu o înfăţişare
îndurerată şi Barbara începu să plângă când i-am spus noutatea. Eu însumi
eram atât de deprimat şi de plin de amărăciune încât nu simţeam deloc
dorinţa s-o consolez. N-ar fi fost oare o ipocrizie să mă prefac că o consolez pe
femeia care mă iubea şi pe care o iubeam? Cel puţin aşa gândeam în clipa
114
aceea şi m-am mulţumit să-mi înec amarul într-o senzualitate fără frâu. Uşa
nu era încuiată, dar cred că nici eu, nici ea n-am fi fost deranjaţi, chiar dacă
întreaga Germanie ar fi năvălit în cameră! Era dreptul nostru. Poporul ceruse
atât de mult de la noi — sau ceea ce trecea drept popor îşi permisese să ne
ceară atâtea, în numele său, — încât aveam dreptul să cerem şi noi măcar
atâta lucru în schimb. Am rămas întins pe patul Barbarei în vreme ce ea se
îmbrăca la iuţeală pentru a se întoarce la post. Apoi mi-am aprins o ţigară şi
am încercat să-mi clarific situaţia...
Dar nu era nimic de clarificat. Evident, doar dacă nu mă hotăram să
dezertez a doua oară. Nu-mi era teamă să o fac. Dar nu-mi era teamă nici să
mă întorc pe front. Nu-mi era teamă de orice-ar fi fost, depăşisem teama şi nu
mai simţeam decât o ură sălbatică, îngheţată, faţă de ceea ce uram cu toţii sub
denumirea unanimă de „porcăria asta de război". Lăsând teama foarte departe
în urmă, mai bine să mă întorc acolo să studiez ienomenul din punctul de
vedere dezinteresat al unei amărăciuni obiective... Ajunsesem aici cu
meditaţiile mele adânci când Margaret întră în cameră şi, plângând convulsiv,
se aruncă de-a curmezişul patului, la nimereală, fără să vadă că eram acolo.
Avea o scrisoare în mână şi am înţeles imediat că Stege fusese ucis.
Am repetat vestea în gând, fără mirare. N-aveam nevoie să citesc
scrisoarea. Stege era mort.
I-am întins ţigările, în tăcere. Tresări violent şi mă privi:
— O! Erai aici? Nu te-am văzut...
— Ştiu... Încuie uşa cât timp mă îmbrac, vrei? Îmi ia două minute.
Deci m-am îmbrăcat, în vreme ce ea plângea în hohote.
Apoi am descuiat uşa şi am citit scrisoarea:
„Frontul de Răsărit, noiembrie 1943
Feldpostnummer 23645
Feldwebel Willie Beier
Dragă domnişoară Margaret Schneider,
În calitate de bun prieten al lui Hugo Stege, vă scriu pentru a vă anunţa
vestea tristă a morţii sale. Ne-a spus atâtea lucruri frumoase despre
dumneavoastră, încât înţeleg mult prea bine durerea uriaşă pe care această
scrisoare o va aduce.
Poată că aceste câteva amănunte privitoare la circumstanţele
îngrozitorului eveniment vă vor putea mângâia măcar într-o cât de mică
măsură?
Eram în patrulare, în maşina noastră blindată, când o salvă a lovit brusc
vehiculul. Logodnicul dumneavoastră a murit pe loc, atins de un glonţ în
tâmplă. Şi-a păstrat, în moarte, surâsul pe care-l îndrăgeam cu toţii şi aceasta
este cea mai bună dovadă că nu a avut timp să sufere.
Vă implor să nu vă lăsaţi în voia disperării. Sunteţi tânără şi trebuie
să-mi promiteţi că veţi uita această tragedie cât mai repede posibil. Viaţa vă va
aduce, sunt sigur, multe alte clipe de fericire şi chiar dacă sfatul meu vă
şochează pe moment, cred că cel mai bun lucru pe care puteţi să-l faceţi este
să găsiţi foarte repede un băiat de ispravă pe care, mai devreme sau mai
târziu, îl veţi iubi aşa cum îl iubiţi pe Hugo. De dragul iubitului dumnea-
voastră şi al bunului meu camarad dispărut, nu plângeţi. N-aţi face decât să-l
întristaţi, dacă v-ar putea vedea. Mai degrabă zâmbiţi, gândiţi-vă la toate de
115
care a fost cruţat. Nu ştim ce se întâmplă cu morţii, dar, în condiţiile de faţă,
ştim cel puţin că se află într-un loc mai bun decât cei vii.
Sunt din toată inima alături de dumneavoastră,
Willie Beier"
Scrisoarea aceasta oferă o imagine edificatoare a Bătrânului şi a
blândeţei sale părinteşti. Cu aceeaşi poştă fusese adusă şi o scrisoare pentru
mine:
„Uscătură bătrână,
Mulţumesc pentru bâiguielile tale. Am primit cinci dintr-o dată. N-am
timp să-ţi scriu prea multe, pentru că suntem în rahat până peste urechi.
Dacă nu atacă Ivan, atacăm noi. Un adevărat iad. Fă tot ce poţi să-ţi pre-
lungeşti cât mai mult şederea în spatele frontului.
Hugo a murit, Tom Degeţelul a dispărut fără urmă în timpul unui atac. Îi
scriu Margaretei să-i spun că Hugo a fost ucis pe loc, cu un glonţ în tâmplă,
dar tu ştii cum părăsesc soldaţii de la blindate valea plângerii! Sărmanul Stege
a avut amândouă picioarele arse până la os. N-a fost o distracţie să-l auzim
cum agonizează, timp de zece sau douăsprezece ore. De unde au puterea să
strige atâta timp?
Înainte să se termine mizeria asta, probabil că toţi vom trece arma pe
stânga şi nu vor rămâne decât capetele sus-puse din partid, generalii şi toată
clica pentru a culege cununa de lauri... sau de spini (sper!).
Suntem gata de plecare, bătrâne Sven, aşa că fă pe dracu-n patru şi
păstrează-ţi locul din spital, ca să scape măcar un singur tip bine şi să nu uite
promisiunea noastră reciprocă de a scrie e carte despre toată ticăloşia asta.
Cu dragostea puşlamalei de Porta, a lui Pluto şi bineînţeles a Bătrânului."
În ultima seară am mâncat marmeladă şi prăjituri de casă, în
acompaniamentul unui concert de muzică uşoară transmis la radio. Barbara
se învoise pentru garda de noapte, dar petrecerea nu reuşea să se dezgheţe.
Afară furtuna mugea şi ploaia împroşca ferestrele cu rafale intermitente.
— Sunt unele clipe, spuse Zepp uitându-se trist la pahar, în care sunt
aproape fericit cu paralizia mea. Închipuiţi-vă viaţa în tranşee pe o vreme ca
asta!
Margaret se duse să doarmă la Elisabeth, să ne lase pentru ultima
noapte, mie şi Barbarei, camera în deplină stăpânire. În clipa când să plece cu
aşternuturile, Margaret se întoarse din drum, îşi încolăci braţele în jurul gâtu-
lui meu şi, cu ochii plini de lacrimi, îmi spuse cu gravitate:
— Ai grijă de tine, Sven. Nu trebuie ca Bătrânul să-i scrie Barbarei peste
câteva săptămâni.
Apoi mă sărută şi plecă repede.
A doua zi dimineaţa mi-am îmbrăcat iarăşi uniforma detestată şi
mantaua lungă, cenuşie. Raniţa era umflată de bunătăţile pe care le
înghesuiseră în ea femeile: două checuri enorme făcute de Barbara, două
borcane cu dulceaţă din partea lui Elizabeth, şuncă afumată — cadou de la
Margaret şi două pere glasate din ultimul colet primit de Zepp. Mă înecaseră
lacrimile şi, oricâtă bunăvoinţă aş fi avut, nu vedeam cum aş putea mânca
vreodată toate aceste bunătăţi. Apoi mi-am prins centura cu pistolul greu în
jurul mijlocului, mi-am aruncat masca de gaze pe umăr şi, la sfârşit, mi-am
pus chipiul negru.
116
M-au condus toate trei la gară. Am şters cu buzele lacrimile care curgeau
din ochii Barbarei.
— Nu plânge, Babs! Este un rămas-bun, nu un adio...
— Sven, promite-mi că vei avea grijă...
Când se auzi fluierul mă sărutară toate trei, în semn de prietenie, de
dragoste.
Adio, Tiruskavice! Adio, oaza mea. Adio, încăperi liniştite cu paturi
proaspete şi curate. Adio, femei cu părul lung, înmiresmat.
Mi-am apăsat fruntea pe geamul aburit al compartimentului şi am dat
frâu liber lacrimilor să-mi curgă pe obraji.
O gheară îngheţată îmi strânse inima când am văzut cât de mult se
schimbase. Părul îi era cenuşiu, pielea gălbuie şi pungi negre, mari, îi marcau
ochii obosiţi: Era slab şi gârbovit iar uniforma spânzura în falduri moi pe trupul
lui subţire. Sărmanul, sărmanul Bătrânul!
Pluto avea exact aceeaşi înfăţişare ca Bătrânul.
Von Barring le semăna până la confuzie.
Toţi aveau aceeaşi înfăţişare.
Toţi?
Cei care mai rămăseseră, bineînţeles.
Fusesem şase mii la început.
Acum eram şapte. Şapte bărbaţi. Şapte supravieţuitori.
RĂZBOIUL SE DESFĂŞOARĂ DUPĂ PLANUL STABILIT
Se aşezară în jurul prăjiturii şi o contemplară îndelung, ca şi cum ar fi
fost vorba despre ceva sublim, sfânt. În cele din urmă Porta întinse mâna, dar
Bătrânul îi dădu o lovitură zdravănă cu lingura peste degete.
— O prăjitură făcută de femei adevărate trebuie să fie savurată după
toate regulile artei. Nu cu unghii negre şi cu mâinile jegoase!
Toată lumea aprobă această profesiune de credinţă şi-a fost pusă masa,
cu două şervete proaspete în chip de faţă de masă şi capacele gamelelor în
chip de farfurii. Spălatul pe faţă, curăţatul unghiilor, periatul părului şi al
uniformelor, o cârpă trecută peste bocanci ne-au luat douăzeci de minute.
După care ne-am aşezat „la masă" şi am mâncat în reculegere prăjitura
Barbarei, bând sucul preparat de Margaret.
— A fost bine acolo?
— A fost formidabil!
Aşteptau de la mine o istorisire amănunţită, bogată în parfumuri, culori
şi sunete uitate. Am gândit vag:
„Acum trebuie să dai tot ce ai mai bun în tine", am reflectat un timp şi am
început:
— Veşmintele lor erau cele mai curate pe care le-aţi văzut vreodată. Când
se aplecau să schimbe aşternuturile sau să întindă cearşaful se simţea
mirosul acela de lenjerie proaspăt călcată, puţin scrobită, care abia a fost
scoasă din şifonier. Un miros cu totul străin de orice murdărie, un miros
„uscat", puţin de ars. Când nu erau de serviciu purtau hainele lor, care erau la
117
fel de imaculate şi miroseau a ceva uşor, ceva cald şi proaspăt în acelaşi timp.
Aveau rochii. Îmi amintesc de una din ele, din mătase azurie, cu păsări albe şi
cenuşii. Avea mâneci scurte şi era plisată în jurul gâtului, cu pliuri care se
desfăceau pe spate şi pe sâni. Când trăgeai de un cordon de mătase albă îi
dezveleai umerii, dar trebuia să deznozi şi cordeluţele de la mânecile bufante.
Era rochia Barbarei. A Barbarei mele. Margaret — a lui Hugo — avea o rochie
de un roşu frumos ca flacăra, dintr-un soi de ţesătură de lână care i se mula
pe trup ca un strat de vopsea. Când se răsucea pe călcâie ai fi zis că e o flacără.
Şi-apoi mai era alta care purta o fustă plisată ce se desfăşura în jurul ei şiri
urma mişcările întotdeauna cu o mică întârziere...
Am închis ochii ca s-o revăd mai bine pe Barbara şi am continuat pe un
ton care era aproape un imn de glorie:
— Cea care avea o rochie azurie... a mea... Barbara... Odată ce erau
desfăcute cordeluţele şi găseam cele două capse şi agrafa, într-o parte, toată
rochia aluneca la pământ şi ea stătea acolo, în picioare, pe un fel de nor albas-
tru risipit în jurul gleznelor... Erau la fel de curate, la fel de minunat
înmiresmate ca şi veşmintele lor...
— Înmiresmate?
— Da, Porta, lasă-mă să vă explic... Erau la fel de curate ca o puşcă
înainte de inspecţie, la cazarmă. Părul lor strălucea ca Dunărea într-o noapte
de iarnă, când razele lunii fac gheaţa să scânteieze cu mii şi mii de diamante.
Şi trupurile lor aveau parfumul pădurilor din Berezina într-o dimineaţă de
primăvară, după ploaie. Vă puteţi închipui?
Timp de ore întregi, a trebuit să descriu astfel minunile lumii în care
trăisem. Nu se mai săturau şi nu-şi credeau urechilor.
— E un lucru pe care nu-l înţeleg, spuse Pluto. Cum se face că, după
ce-ai dus un trai de paşă, cu prăjituri şi friptură de raţă şi tot tacâmul, cu un
harem care să te răsfeţe şi să te legene noaptea, te-ai întors gras ca un băţ?
A trebuit să le explic atunci cum Stege, eu, Zepp şi un al patrulea
cumpărasem, pe trei sute de ţigări, după ce ni se vindecaseră rănile, două
sticle cu apă infectată, una cu germeni de tifoidă, cealaltă cu microbi de
holeră.
— Stege nu v-a povestit asta? Toţi am fost bolnavi de era să crăpăm. Zepp
mai e şi-acum paralizat până la brâu şi al patrulea tip a murit. Am rămas în
carantină timp de nouăsprezece zile şi după aceea mi-a fost imposibil să înghit
ceva. Barbara şi o poloneză m-au hrănit cu linguriţa. Mi-au făcut injecţii cu tot
soiul de porcării, glucoză, ser fiziologic şi tot restul. Şi-acum m-au declarat apt
cu şase săptămâni mai devreme. Heil Hitler!
— Aveau şi ciorapi cu călcâiul întărit?
— Bine-nţeles!
Dând din cap, schimbară o privire desperată.
— Hei, Sven, ştii că toate permisiile au fost anulate? spuse Porta ca şi
cum constatarea aceasta ar fi explicat ceva.
— Băieţi, am spus, e o şmecherie de care nu m-am prins.
— Ce-i?
— Dacă aş şti! S-a întâmplat ceva cu voi, dar nu ştiu ce. Aţi crăpat de
foame cât am lipsit, asta am înţeles, dar trebuie să fie altceva. Am avut aceeaşi
impresie cu von Barring, când am ieşit la raport. Nu mai spui nici măcar un
singur cuvânt murdar, Porta!
Mă priviră. Apoi se priviră unul pe altul. Sau, mai exact, s-au ferit să se
privească unul pe altul, aşa cum fac oamenii când de faţă cu ei se vorbeşte
118
despre un lucru interzis. Atmosfera deveni brusc ireală în cabana darăpănată.
Ireală şi, pentru mine, care-i cunoşteam atât de bine, înspăimântătoare. Porta
se ridică, se duse în faţa ferestrei întorcând spatete încăperii. Am insistat cu
disperare:
— Bătrâne! Măcar tu spune-mi ce nu-i în regulă. S-ar crede că aţi
îngropat pe cineva. S-ar crede că sunteţi cu toţii morţi!
Ultimul cuvânt provocă o străfulgerare în mintea mea. Nu sunt
superstiţios, iar ceea ce s-a petrecut deodată în creierul meu nu avea nimic
deosebit, nici inexplicabil.
Brusc, mi-am dat seama că erau morţi. Morţi, fără nici un fason, fără nici
un mister. Îşi pierduseră orice speranţă că vor scăpa cu viaţă. Lumea pe care o
zugrăvisem şi vieţile lor nu mai aveau nici un suport real. Utopia marii
prăbuşiri nu se realizase. Revoluţia care avea să şteargă toate nemulţumirile
şi să încheie toate socotelile, la întoarcere, nu era decât o simplă himeră, o co-
rabie-fantomă pe oceanul negru al morţii. Chiar şi cel mai puternic punct de
legătură al lui Joseph Porta cu lumea, refugiul său preferat, pântecul cald al
femeii, îşi pierduse orice semnificaţie. Nu că s-ar fi purtat într-un fel mai puţin
imoral sau că ar fi lăsat vreodată să-i scape orice şolduri rotunde i-ar fi căzut
în mâini, dar, aşa cum a declarat el însuşi câteva zile mai târziu, atunci când
o avusese pe fata unui fermier şi descrise zbenguielile lor cu precizia lui
obişnuită:
— Să te strici de râs, dar altădată îmi plăcea, cum s-ar zice, să mă privesc
la treabă! Acum rămân în spatele cortinei, în vreme ce domnul Porta, prin mila
lui Dumnezeu, e pe punctul să se destrăbăleze în fân! Dar ce se petrece de
cealaltă parte a cortinei nu mă interesează deloc! Măcar dacă i-aş vedea pe
pompieri făcând exerciţii sau pe Adolf bărbierându-şi jumătate din mustaţă
înainte să-şi zbiere discursul... Dar nu-i nimic interesant de văzut şi chiar
dac-ar fi ceva, cred că nu m-ar interesa... Normal, nu v-aţi prins, dar n-are nici
o importanţă, fiindcă nici eu nu m-am prins!
Am încercat cu înverşunare să resping convingerea macabră că erau
nişte morţi ambulanţi. Nu puteam totuşi să discut despre asta cu ei! Şi apoi,
într-o zi, fără menajamente, i-am întrebat dacă era efectul închipuirii mele sau
dacă erau într-adevăr atât de pasivi, atât de deplin resemnaţi pe cât aveau
înfăţişarea... Chiar dacă, în aparenţă, ne petreceam timpul ca întotdeauna...
— Chiar că nu ştiu ce să-ţi răspund, spuse Bătrânul.
— Toate permisiile au fost suprimate, zise Porta.
— Mai suntem şapte din cei şase mii de la început, în '41, spuse
Bătrânul. Von Lindenau, Hinka, von Barring, plus onorabilii supravieţuitori
din compania asta. Allah e mare, dar lista mutilaţilor, a morţilor şi a
dispăruţilor este încă şi mai mare...
— Ascultaţi...
Glasul meu era ascuţit, gâfâitor şi teama îmi strângea măruntaiele.
— Nu puteţi lăsa baltă înţelegerea, cartea pe care am promis s-o scriem.
S-au uitat la mine şi m-a cuprins panica. Părea că nu mă mai recunosc,
sau mai degrabă mă cunoşteau mai bine decât mă cunoşteam eu însumi şi
aveau pentru mine cea mai caldă şi cea mai adâncă milă, pentru că mă
încăpăţânam să nutresc speranţe absurde şi aveam veşnic inima neliniştită,
bătând nebuneşte ori de unde sufla vântul.
— Când o să-ţi scrii terfeloaga, spuse Porta potrivind muştiucul flautului,
sărută toate fetele pentru mine. Nici dracu' n-o să-ţi citească hârţoaga, pentru
că n-o să ofere publicului povestea frumoasei secretare şi a elegantului băiat
119
al patronului, blocaţi, prin forţa împrejurărilor, într-o cameră cu două paturi!
Sau cea a infirmierei şi a chirurgului celebru. Tot ce vrei, dar nu cu pârnăiaşi
jegoşi şi dezgustători. N-o să te-mbogăţeşti niciodată cu asemenea terfeloagă!
Li se rupe oamenilor de ea. Dacă e vorba să-ţi dau un sfat, e să te faci criţă
bând în amintirea noastră în ziua când o să sfârşeşti s-o scrii.
Am făcut eforturi să improvizăm un Crăciun '43 cât mai autentic cu putinţă.
Ba chiar plantasem un pin într-o veche ladă de muniţii...
PROPAGANDA SOVIETICĂ ÎN PRIMA LINIE
În domeniul propagandei, ruşii dădeau dovada de un extraordinar spirit
inventiv. Uneori ne înşirau nişte minciuni atât de gogonate încât nici un om
normal nu le-ar fi înghiţit, dar noi nu mai eram oameni normali şi chiar
şiretlicurile cusute în mod evident cu aţă albă — sau ar trebui să spun: cusute
cu aţă roşie? — îşi făceau efectul. Ele stârneau în noi fermentul îndoielii şi al
urii, ne adânceau starea de deprimare, astfel încât autorii lor culegeau roade
bogate.
Şi nici nu mai pomenesc de oamenii care treceau de partea cealaltă sau
se lăsau prinşi de bunăvoie, uneori cu întreaga unitate, cu subofiţeri cu tot.
Aceştia totuşi încă puteau fi număraţi cu uşurinţă. În ceea ce ne privea
aproape pe toţi, disciplina prusacă şi propaganda lui Goebbels despre
grozăviile „paradisului sovietelor" ne ţineau laţul în jurul gâtului. Chiar şi fără
asta, ultimele rămăşiţe ale bunului-simţ ne-ar fi reamintit — ţinând seama de
felul în care armatele germane pustiiseră U.R.S.S. — că ruşii ar fi trebuit să fie
al naibii de cumsecade pentru a ne primi cu braţele deschise, aşa cum se
promiteau oratorii lor.
Ceea ce vreau să spun în primul rând este că propaganda sovietică avea
un efect paralizant asupra oamenilor care preferau să se abţină să dezerteze. Îi
lăsa cu mintea răvăşită, inaptă pentru orice raţionament sănătos.
De altfel, erau atât de binevoitori încât găseau argumente şoc. Degeaba
ne tot spuneau că era vorba par şi simplu de propagandă, dar era, în orice caz,
o propagandă bine fundamentată: aveau „dovezile" lor.
Iată un exemplu, difuzat de zeci de megafoane:
— Camarazi nemţi! Alăturaţi-vă prietenilor voştri sovietici! De ce să
degeraţi în tranşeele voastre? Veţi găsi la noi casă şi masă. Fete drăguţe şi
devotate vor veghea să nu vă lipsească nimic. Veţi primi raţii de trei ori mai
mari decât cele pe care naziştii catadicsesc să vi le dea! Caporalul Freiburg va
veni acum, din nou, la acest microfon, să vă confirme adevărul spuselor
noastre. Se află la noi de doi ani. A vizitat toate lagărele noastre pentru
prizonierii de război şi a avut posibilitatea să constate că nu seamănă cu nimic
din ceea ce îşi închipuie lumea în mod obişnuit. Lagărele noastre sunt
instalate în mari hoteluri sau în mari tabere de vacanţă, şi nici o cameră nu
este ocupată de mai mult de două perechi deodată: doi bărbaţi şi două femei.
Dar iată-l pe caporalul Freiburg, care va vorbi el însuşi despre traiul său în
Rusia Sovietică...
În acel moment alt glas turui vesel:
120
— Salut, camarazi din Regimentul 27 blindate. Aici caporalul Jürgens
Freiburg, din regimentul 369 grenadieri. M-am năseut la 20 mai 1916 la
Leipzig şi locuiam la nr. 7, pe Adlerstrasse, la Dresda. Am căzut prizonier la
ruşi în august 1941 şi de atunci trăiesc mai bine decât am trăit vreodată în
Germania.Am vizitat aproape toate lagărele din Rusia şi pot afirma că fiecare
om are tot ce-şi poate dori...
Timp de un ceas bun, descrise acel Eden în care trăia, între altele, meniul
pe o săptămână, meniu care cuprindea bunătăţi precum caviarul, friptura de
porc, de gâscă şi de porumbel, încât ne lăsa gura apă doar auzindu-le numele.
Într-o seară au ridicat un uriaş ecran de cinema pe parapetul tranşeei lor,
şi au proiectat pentru no un film care ne-a tabolnăvit sau ne-a lăsat pe
jumătate nebuni.
Doi soldaţi germani fuseseră prinşi. Am intrat, în urma lor, în încăperi
frumoase unde aşteptau mese uriaşe încărcate cu merinde, filmate în prim
plan şi din toate unghiurile posibile. Mulţi dintre noi salivau şi mestecau în gol
fără să-şi dea seama, şi cred că dacă proiecţia ar fi durat mai mult, întregul
Regiment 27 blindate s-ar fi năpustit la asaltul ecranului.
Scena următoare se petrecea într-o încăpere luxoasă dominată de
prezenţa unui pat mare în mijloc. O fată drăguţă se dezbrăca încet în faţa unul
infanterist neamţ. Îşi dădea jos veşmânt după veşmânt, unduind şi răsucin-
du-se cu graţie înaintea soldatului Când a ajuns complet goală i-a dezbrăcat
pe soldat şi apoi a urmat o şedinţă de pornografie a cărei perversitate ar putea
fi cu greu egalată. O tăcere înăbuşită plutea peste tranşeele germane. Mulţi
oftau sau scoteau în mod inconştient sunete ciudate. Era, în acelaşi timp, ceva
îngrozitor şi demn de milă.
— Bravo, Ivan, bravo! Pune iar aceeaşi chestie! Bis! Bis!
Toată tranşeea urla şi aplauda în cadenţă.
Apoi difuzoarele bubuiră şi toţi tăcură.
— Camarazi î Nu vă lăsaţi ucişi pentru o cauză care nu-i a voastră. Să
vină SS-iştii şi eroii de salon ai lui Goering, care trăiesc pe picior mare în ţările
ocupate, să Lupte în locul vostru pentru Hitler şi clica lui! Voi, adevăraţii
veterani ai armatei germane, meritaţi mai mult decât josnicia asta.
Alăturaţi-vă nouă, veniţi cu noi! Aceia dintre voi care vor vrea să se înroleze în
Armata Roşie şi să lupte pentru adevăratele lor drepturi vor fi primiţi în
rândurile noastre cu gradul lor actual... Dar pentru asta trebuie să vină acum!
Nu aşteptaţi să fie prea târziu...
Uneori ne demonstrau, la modul obiectiv şi fără comentarii, în ce fel
Hitler îşi încălcase, una după alta, toate frumoasele sale promisiuni. Alteori
un medic sovietic ne explica cum să simulăm, ba chiar să contractăm într-a-
devăr anumite boli.
— Camarazi, aruncaţi armele şi veniţi alături de noi! Ar fi absurd să
continuaţi să luptaţi. Porcii de nazişti se folosesc de voi. Nu ştiţi oare că o
treime din Wehrmacht o duce ca-n rai în ţările ocupate, al patrulea an
consecutiv şi mănâncă până când le plesneşte burdihanul, în vreme ce voi
crăpaţi aici de foame şi de frig? Nu ştiţi că altă treime din Wehrmacht stă
liniştită în Germania şi se culcă cu nevestele şi iubitele voastre, în vreme ce voi
înduraţi toate lipsurile cu putinţă în patria cea marc a camarazilor voştri ruşi?
— Ascultaţi! Ascultaţi asta!
Şi toate căştile nemţilor zburau în sus, ca să arate acordul nostru plin de
entuziasm cu o declaraţie atât de demnă de crezare.
O întreagă divizie saxonă a schimbat tabăra, în frunte cu colonelul ei. În
121
sectorul vecin cu al nostru, un regiment de rezervă originar din Thuringia a
trecut în no man's land cu toţi ofiţerii săi.
De altfel, se întâmpla şi ca dezertorii ruşi să vină la noi, sau ca prizonierii
germani să ajungă în liniile noastre după ce evadaseră, cum făcusem eu
însumi. Bineînţeles, nici vorbă de mari hoteluri în istorisirile lor, nici de mari
tabere de vacanţă. Majoritatea, exact ca şi mine, văzuseră de toate, fuseseră
uneori trataţi omeneşte, alteori supuşi la chinuri de neînchipuit. În anumite
lagăre, ruşii încercaseră într-adevăr să realizeze ţelul propagandei lor şi să-i
convertească pe prizonierii de război la idealurile şi doctrina socialismului. În
unele nu făceau nici cel mai mic efort în acest sens, în vreme ce în altele se
arătaseră cu adevărat sălbatici, adesea însufleţiţi de o dorinţă de răzbunare pe
care nu pot găsi în mine puterea s-o condamn. De exemplu, felul în care ruşii
erau măcelăriţi atunci când SS-ul intra în acţiune sfidează orice raţiune, orice
descriere şi, când pentru naziştii învinşi a sunat ora socotelilor, învingătorii
atât de greu încercaţi şi-au răscumpărat pe pielea lor mulţimea de suferinţe şi
de chinuri. Nu încerc nici să înfrumuseţe anumite tragedii, nici să gasesc
scuze ori explicaţii. Vreau doar să semnalez că nu e greu să aduni dovezi
despre ceea ce a fost numit, printr-un eufemism, „obiceiurile ruseşti", dar cu
acest fel de dovezi s-ar putea demonstra că „obiceiurile ruseşti" au existat,
într-o măsură mai mare sau mai mică, în toate armatele.
Eram uneori martorii unor fapte care ne lăsau muţi de uimire. În timpul
unui atac, de exemplu, câţiva dintre ultimii noştri „soldaţi" de
şaisprezece-şaptesprezece ani fuseseră luaţi de ruşi. în aceeaşi dimineaţă i-au
trimis înapoi, după ce le-au tăiat pantalonii de la uniformă, astfel încât păreau
îmbrăcaţi cu pantaloni scurţi.
Pe spatele unuia dintre ei era prins cu ace acest mesaj edificator:
Armata Roşie nu luptă împotriva copiilor. Vi-i înapoiem pe aceştia pentru
a-i trimite înapoi la mămicile Iar, care-i vor putea înţărca mai bine decât noi.
Şi povestea cu bătrânul subofiţer...
În Compania a 3-a aveau un subofiţer în vârstă. Într-o zi, nenorocitul a
primit o telegramă prin care era informat...
LIPSĂ ÎN ORIGINAL
Furios şi disperat, bătrânul subofiţer a dezertat, dar, spre uimirea
noastră fără margini, s-a întors a doua zi spunându-ne că permisia pe care
şefii lui i-o refuzaseră îi fusese acordată personal de comandantul diviziei
ruseşti din sectorul de front din faţa noastră. La început am crezut că-şi
pierduse minţile, dar ne-a arătat o scrisoare parafată adresată colonelului
nostru şi un set complet de ordine de permisie ruseşti, completate şi semnate
în regulă, pentru cincisprezece zile, fără să punem la socoteală drumul dus şi
întors al trenurilor pe care trebuia să le ia. Von Barring mi-a transmis, mai
apoi, textul scrisorii adresate colonelului von Lindenau, Iată-l:
"Stimate colonele,
Suntem profund surprinşi că treburile merg atât de rău în Armata
Germană încât vă este imposibil să acordaţi o permisie unui biet suborfiţer
care a pierdut totul. Dar Armta Roşie îi dăruieşte prizonierului ei cinsprezece
zile de permisie şi cu aceaeşi ocazie, îl scuteşte de a se întoarce. Ştiu, stimate
colonel von Lindenau, că probabil îl veţi pedepsi pe acel subofiţer pentru a fi
„fraternizai" cu inamicul. Dar aş putea oare să vă sugerez să închideţi măcar o
122
dată ochii la ce s-a întâmplat şi să aveţi grijă ca acest nenorocit să poată pleca
într-adevăr în permisie acasă? Nu este suficient de pedepsit prin pierderea
întregii sale familii, ucisă în timpul acelui bombardament al Berlinului?
Stepan Konstantinovici Radion
General-locotenent
Comandant al Diviziei 61 infanterie
din Armata Roşie"
Această scrisoare şi ordinele de permisie ruseşti au fost înmânate
comandantului nostru de divizie, general-locotenent von Rechtnagel, astfel
încât să hotărască în cazul subofiţerului neamţ care plecase să ceară o
permisie de la ruşi! Timp de câteva zile întreg Regimentul 23 blindate a
aşteptat neliniştit verdictul. În fiecare seară, ruşii ne întrebau prin megafon
dacă subofiţerul obţinuse în sfârşit permisia şi de fiecare dată trebuia să le
răspundem că nu. Se încheiaseră rămăşaguri. Cei mai mulţi dintre noi erau de
părere că omul va fi împuşcat. Erau pur şi simplu obligaţi să-l pedepsească.
Acest deznodământ nu putea fi evitat decât cu condiţia ca întregul regulament
al armatei să fie rescris!
În sfârşit, grija noastră a fost liniştită: bătrânul subofiţer obţinuse
permisia şi arestul de rigoare timp de trei zile pentru că-şi părăsise postul fără
ordin, sancţiune ce avea să intre în vigoare la întoarcerea lui din permisie.
E de la sine înţeles că ruşii aveau şi alte mijloace, mult mai tari, de a face
propagandă. Erau, de exemplu, aşa-numitele „transmisiuni radiofonice", care
începeau prin parodierea vreunui program de radio german, adesea gro-
solanä, dar eficace şi uneori spirituală... Era apoi „concertul ascultătorilor". O
voce experimentată de crainic de radio anunţa suav:
— Şi acum, la cererea multor ascultători, veţi auzi o primă compoziţie
specială pentru instrumente uşoare...
Drept care vreo douăzeci de mortiere de calibru mic şi de mitraliere
făceau bucăţi parapetul tranşeei noastre, împroşcând-ne cu pământ şi cu
pietre.
— Şi acum, dragi ascultători, iată o improvizaţie pentru orgile lui Stalin
Şi atunci începea un tumult de sfârşit de lume, în vreme ce
proiectilele-rachetă ale faimoaselor „orgi" cădeau peste noi ca ploaia, în
tunetul exploziilor asurzitoare.
— Şi ca să terminăm acest festival în apoteoză, vă ofeerim acum un
potpuriu de melodii variate interpretate de întreaga noastră orchestră
simfonică...
Ah, glasul acela ironic, insinuant!
Tot sectorul tremura de spaimă cât ţinea uraganul care se năpustea peste
capetele noastre. Îngrămădiţi pe fundul tranşeelor, îi supravegheam pe cei de
lângă noi, gata să-i doborâm la primul semn de nebunie.
În armata germană existau mai multe unităţi de voluntari ruşi. În afară
de celebra divizie de trădători a generalului Vlasov mai aveam câteva
regimente de cazaci ce se dedau la cele mai înspăimântătoare atrocităţi asupra
ruşilor care, în timpul luptei, cădeau din întâmplare în mâinile lor. Totuşi,
unitatea cea mai îngrozitoare dintre toate era un batalion de femei, arpiile
acelea dezbrăcau prizonierii, îi legau de un pat sau de o masă şi îi excitau până
când ajungeau, vrând-nevrând, în situaţia să le satisfacă poftele sexuale.
Apoi, în timpul dezmăţului, tăiau penisul victimei şi i-l îndesau în gură sau îi
zdrobeau testiculele cu ciocanul. Porta a fost martor la o asemenea scenă şi, în
123
aceeaşi noapte, a doborât şapte dintre bacantele înspăimântătoare cu puşca
lui cu lunetă.
Când ruşii puneau mâna pe vreun cazac sau pe una dintre
Flintenweiber12, le-o întorceau cu vârf şi îndesat.
Cele mai groaznice exemple de sadism se înmulţeau şi câştigau teren din
aproape în aproape, ca o invazie de ciuperci otrăvitoare. Erau, de asemenea,
mulţi ucraineni înrolaţi în batalioanele independente SS şi alţii înrolaţi
individual în unităţile germane, cunoscuţi sub numele de „Hiwis",
prescurtarea de la Hilfswillige: voluntari. Cu cât războiul se apropia de
sfârşitul inevitabil şi, pentru ei, cu atât mai înspăimântător, cu atât flăcăii
aceştia erau mai sălbatici şi mai greu de stăpânit. Din calcul sau din convin-
gere pariaseră pe calul care avea să piardă şi descoperirea târzie a greşelii lor îi
transformase cu încetul în fiare turbate.
Bineînţeles, se întâmpla ca unii dintre aceşti dezertori ruşi, sătui de
disciplina nemţească, să încerce să se întoarcă în armata sovietică. Ce se
întâmpla atunci cu ei n-am reuşit niciodată să aflăm. Fără îndoială că erau
spnâzuraţi pentru înaltă trădare. Apoi ruşii au pus brusc capăt acestui
dute-vino. Ni i-au trimis înapoi pe toţi dezertorii ruşi şi ucraineni, survolând
pur şi simplu poziţiile germane şi aruncându-i pe nepoftiţi din avion, dar fără
paraşută! În buzunarul fiecăruia se găsea un plic galben, conţinând un „aviz
de expediţie" întocmit astfel:
„Circa 174 Poliţie Militară returnează prin prezenţa:
Voluntarul SS Boris Petrovici Turgoiski, născut la Tiflis pe 18 martie
1919, care a dezertat din Batalionul 18 SS la data de 27 decembrie 1943 la
Lebed.
A fost făcut prizonier de Regimentul 12 puşcaşi al Armatei Roşii.
Dezertorul este înapoiat armatei germane prin grija locotenentului
Borovici, pilot al Forţelor Aeriene ale Armatei Roşii.
PROCES-VERBAL DE PRIMIRE
Prezentul proces-verbal constată livrarea în condiţii bunea dezertorului:
Gradul...
Numele...
Unitatea...
Rugăm a tăia, a completa şi a înapoia acest proces-verbal celei mai
apropiate unităţi a Armatei Roşii."
Asemenea atrocităţi aveau asupra moralului nostru efectul unui
anestezic. Eu însumi mă simţeam repede copleşit de resemnarea posacă a
camarazilor mei, de încredinţarea lor că eram cu toţii pierduţi şi că nimic nu
mai avea însemnătate din moment ce toţi oamenii, fără excepţie, nu erau decât
nişte animale pline de cruzime.
Căpitanul von Barring s-a apucat de băut.
12
În traducere literală, „femeie cu puşcă" (germ.)
124
Nu demontaseră decât mitralierele...
L-am căutat pe ultimul dintre ei şi l-am întrebat cum naiba reuşise tancul
acela să intre în grajd! Ne-a arătat, încântat, o hârtie pe care scria în germană:
„Noi, echipajul vehiculului, am vândut această cutie de conserve
fermierului Piotr Alexandrovici în schimbul unei vaci, amândouă jivinele fiind în
perfectă stare de funcţionare. Heil Hitler!
Şi mai du-te la dracu, stimate membru de Partid".
În aproape toate fermele din Ucraina, mari sau mici, ne puteam aştepta să
găsim o maşină sau un vehicul german de orice tip.
RETRAGEREA DE LA KIEV
Pretextul a fost că un Untersturmführer SS fusese omorât la marginea
satului. În chip de avertisment pentru ceilalţi locuitori din regiune,
comandantul SS ordonase spânzurarea tuturor bărbaţilor şi femeilor între
paisprezece şi şaizeci de ani. Au fost cu toţii încărcaţi în camioane care s-au
aşezat, în marşarier, sub un şir de funii. SS-iştii le-au pus frânghiile în jurul
gâtului. Apoi camioanele au pornit din nou...
Un mâriit agresiv s-a înălţat din rândurile noastre atunci când am
descoperit acest spectacol care, de altfel, se încheiase. SS-iştii s-au uitat la noi
nervoşi şi au strâns mai tare armele, în vreme ce ofiţerii noştri ne-au ordonat
să grăbim pasul pentru a evita o încăierare generală.
Adversitatea dintre armată şi SS era pe punctul să se transforme în
conflict deschis. Himmler strivise orice încercare de a crea o rezistenţă
organizată ostilă regimului căruia îi era câine de pază, dar represiunea fusese,
în ciuda tuturor lucrurilor, fără obiect, căci nu-şi descoperise inamicul. De
fapt, el zdrobise nevinovaţi. Adevăratul său duşman — cu toate că, evident, el
nu ştia aceasta — era teroarea pe care credea că o poate folosi după bunul său
plac. Utilizarea fără discernământ, la întâmplare, a sfârşit prin a-l duce la
pierzanie, căci teroarea a ridicat rezistenţa germană până când s-a
transformat în gherilă, ale cărei cronici n-au fost şi nici nu vor fi vreodată
scrise, pentru simplul motiv că nu există nicăieri vreo dare de seamă despre
activitatea ei. Nu era o mişcare organizată, ci un ansamblu de iniţiative
întâmplătoare, la fel de puţin făţişe şi de întâmplătoare, în aparenţă, cum
fusese acţiunea noastră când îl lichidasem pe Meier porcul.
Ruşii ocupaseră jumătate din Kiev atunci când am sosit ca întărire. În
interiorul oraşului ne-am despărţit în mici grupuri de luptă, care au pătruns
separat în Kiev prin diverse puncte. Tancul meu mergea chiar în spatele
vehiculelor lui Porta şi Bătrânului. Am coborât pe Vosduşfotskoie, apoi am
traversat o linie de cale ferată şi am mers în lungul străzii Diakova, unde toate
casele erau ocupate de germani. în sfârşit, am plecat spre Pavolo, la marginea
de nord a oraşului. Manevrând printr-un labirint de străduţe şi de treceri
strimte, am ajuns, în zori, la o veche uzină.
Optsprezece T-34 şi cinci KW2 erau aliniate în curtea întinsă, încadrate
de echipajele lor aliniate în poziţie de drepţi pentru raportul de dimineaţă.
Apariţia bruscă a tancurilor noastre, la mai puţin de douăzeci de metri, i-a
paralizat cu desăvârşire.
L-am dat la o parte de la aparatul de ochire pe subofiţerul nostru lipsit de
experienţă şi tunul, aruncătoarele de flăcări, mitralierele au intrat toate
deodată în acţiune. Porta şi Bătrânul au acţionat din celelalte două tancuri cu
125
aceeaşi promptitudine intrată în reflex. Soldaţii ruşi au căzut ca popicele şi în
câteva minute am incendiat şi distrus cele douăzeci şi patru de tancuri. După
aceea am plecat cu viteză maximă pe străzile laterale şi am întâlnit o companie
de infanterie pe care am pus aruncătoarele de flăcări şi mitralierele, zdrobind
sub şenile pe cei câţiva supravieţuitori.
Şi petrecerea continua. Incendii, distrugeri, masacre. O baterie antitanc
opri blindatul Bătrânului cu un obuz în senile. Am înconjurat un cvartal de
case în viteză maximă pentru a ataca pe la spate bateria antitanc. N-avea rost
să irosesc muniţia. Tunul şi servanţii lui, opt la număr, abia dacă mi-au
încetinit goana. Dar dăduseră foc tancului Bătrânului şi omorâseră doi dintre
oamenii lui. Bătrânul veni în tancul meu şi ceilalţi doi se căţărară pe blindatul
lui Porta.
Toată ziua se scurse astfel. Epuizantă, monotonă, într-o tensiune
permanentă care ne scotea din minţi. Când ne-am întors la baza de operaţii,
compania a 5-a nu mai avea nici un tanc iar colonelul von Lindenau murise.
Ars.
Întregul Kiev era în flăcări.
Nu există vreun alt fel de luptă care să te aducă mai repede la nebunie
decât lupta de stradă. Înaintând sau retrăgându-te din uşă în uşă, nu ştii
niciodată ce se poate întâmpla de la o clipă la alta, nici care fereastra ascunde
un inamic gata să te împroaşte cu gloanţe, să-ţi trântească în cap o grenadă
sau chiar un bolovan. Gloanţele şuieră trase din locuri pe care nu le poţi
descoperi şi eşti obligat să aştepţi, răbdător, ascuns în spatele unui stâlp
subţire.
De mai multe ori a trebuit să părăsim câte o casă pentru că se prăbuşea
sub picioarele noastre, făcându-ne să cădem prin podele şi tavane câte trei
sau patru etaje.Uneori ajungeam să purtăm lupte dure, corp-la-corp, în-
căierări scurte de o sălbăticie fără seamăn, cu baioneta sau lopata de
infanterie. Şi în tot acest timp oraşul ardea exploda, urla din mii de piepturi
răvăşite, la o temperaturi de 40 până la 50 de grade.
Uriaşul pod de pe Nipru sărise în aer. Se mai ridicau deasupra apei doar
câţiva arici gigantici de fier contorsionat. Mândria oraşului, puternicul post de
radio-emisie cu antenele sale de oţel nu mai era decât o grămadă de grinzi şi
cabluri într-o încurcătură de nedescris. În marile abatoare zăceau mii de
schelete stropite cu acid, sute de tone de seminţe de floarea-soarelui, stropite
din belşug cu benzină, ardeau ca nişte ruguri gigantice. Atelierele de montaj
pentru locomotive semănau cu un cimitir de elefanţi.
În timpul retragerii, ura noastră împotriva SS-iştilor a izbucnit şi s-a
exprimat adesea într-o manieră palpabilă, până când nici o unitate SS n-a mai
îndrăznit să se deplaseze, în timpul retragerii, având în spate trupe obişnuite.
S-a întâmplat nu o dată ca ruşii şi nemţii, adăpostiţi de-o parte şi de alta a
aceleiaşi străzi, să înceteze să se măcelărească reciproc când sosea o unitate
SS, astfel încât nemţii să poată să-i extermine în linişte pe cei pe ce purtau
uniformele atât de detestate. Apoi lupta continua între soldaţii „cinstiţi" ai
celor două armate.
Într-o zi puţin înainte să se crape de ziuă, am ajuns într-un sector din
apropiere de Berdicev, unde lupta era gata să izbucnească. Se afla acolo un
regiment de infanterie de rezervă. Neavând nici măcar un tanc, şi noi eram tot
infanterişti.
Ca întotdeauna, locul nostru era în faţă, în no man's land. Am săpat
adăposturi individuale strâmte, peste care tancurile ruseşti urmau să treacă
126
fără prea mare pericol pentru noi. Şmecheria era aceea că, de îndată ce
tancurile ruseşti depăşeau posturile noastre înaintate, noi aveam să le
nimicim primii infanteria cu aruncătoarele de flăcări, cu mitralierele sau cu
armele pentru lupta corp-la-corp: baionete şi lopeţi de infanterie.
În spatele nostru, grenadierii erau ţinta unui bombardament violent.
Ceasurile treceau şi duelul de artilerie creştea mereu în intensitate. Apoi, la
ora trei a survenit a scurtă acalmie, tirul s-a mutat mai în spate şi barajul de
artilerie a dat înapoi până dincolo de poziţiile noastre, reîncepând cu o furie de
două ori mai mare.
Spectacolul din faţa ochilor noştri aproape că ne-a făcut să cădem laţi.
Prin ceaţa care plutea la nivelul solului se năpusteau haite de T34 şi în urma
lor înaintau grupuri compacte de infanterişti cu baioneta la armă.
Brusc, în groapa mea se făcu noapte şi căzu o mică avalanşă de pământ.
O sudoare îngheţată începu să-mi şiroiască pe frunte. Îmi tremurau
genunchii. Apoi alt tanc trecu pe deasupra capului meu, şi apoi încă unul.
Mitralierele începură să împroaşte cu gloanţe, însoţite de bubuitul tunurilor.
Asta însemna că pornise duelul dintre tancurile ruseşti şi grenadierii şi
tunurile noastre antitanc.
Încă mai ezitam să-mi scot capul din adăpost de teamă să nu fiu
decapitat de vreun T34 întârziat, dar atunci când am auzit răpăitul unei
mitraliere în apropierea mea m-am ridicat încet.
La mai puţin de cincizeci de metri distanţă fusese pusă în poziţie de
tragere o mitralieră grea, care era înconjurată de vreo duzină de pifani ruşi.
Ara îndreptat aruncătorul de flăcări spre ei şi am apăsat pe trăgaci. Un muget
înăbuşit a însoţit şuvoiul de flăcări roşii. Dor dintre infanterişti s-au ridicat pe
jumătate dar au căzut imediat la loc arzând ca torţele. Altă mitralieră deschise
focul în direcţia mea şi m-am băgat repede în adăpost, oprind în acelaşi timp
aruncătorul.
De data aceasta am acţionat cu mai multă grijă, sprijinind ţeava
aruncătorului pe marginea gropii şi ochind prin periscop. Am apăsat pe
trăgaci. Mitraliera tăcu.
Apoi veni al doilea val de tancuri şi acum nu mai era de glumit, fiindcă
ştiau că ne aflam acolo, în gropile noastre. Metoda de luptă „corp-la-corp" între
pifanul din carne şi oase şi un tanc de 62 de tone este următoarea: in-
fanteristul care nu se teme de nimic, aşa cum spune regulamentul, sare afară
din groapa lui, atacă tancul din faţă, se aruncă pe el agăţându-se cu o precizie
perfect regulamentară de cârligul de remorcare, fără să lase nici o clipă mina
magnetică pe care o ţine în mâna cealaltă.
Într-o clipă am fost lac de sudoare din cap până-n picioare din cauza
efortului violent pe care l-am făcut pentru a mă căţăra pe monstrul uriaş ce se
năpustea înainte cu viteză maxâmă. Slavă Domnului, echipajul unui T-34 nu
poate vedea nimic pe o rază de zece metri în jurul tancului. De mai multe ori
era gata să fiu aruncat la pământ. Mânile îmi sângerau, unghiile, mi se
rupseseră. Dar războinicul neîmblânzit a rezistat vitejeşte şi a lipit mina
În locul indicat, pe coroana de oţel din spatele turelei. Apoi a tras de
cablul detonatorului, a sărit jos şi s-a aruncat într-un crater unde se mai aflau
doisprezece infanterişti şi o mitralieră. Cinci, secunde mai târziu se auzi o
explozie înăbuşită şi tancul se opri cu botul într-o groapă de obuz.
Când veni următorul tanc, soldatul neînfricat luă una din minele
grenadierilor şi sări cu uşurinţă pe blindat, smulgându-şi şi, rupându-şi alte
unghii. Treba aceasta devenise o rutină, ca orice altceva. Până la ce punct
127
această obişnuinţă putea fi eficace mi-am dat seama când am văzut o bucată
de turelă care, după ce străbătu prin aer o traiectorie elegantă, s-a înfipt în
pământ la treizeci de centimetri de mine. Cred că nu cântărea mai puţin de o
jumătate de tonă.
Artileria noastră antitanc respinsese blindatele inamicului, hărţuite cu
mine şi bombe magnetice. Apoi tunurile ruseşti intrară din nou în joc şi toţi
grenadierii noştri, toţi recruţii cei noi din Regimentul 27 îşi luară picioarele la
spinare şi dispărură în spate. Chiar şi noi, veteranii, molipsiţi de pofta lor de-a
o rupe la fugă, le-am urmat exemplul. Infanteria sovietică se năpusti pe
urmele noastre strigând: „Trăiască Stalin! Trăiască Stalin!"
Un bătrân maior încercă să ne oprească, să ne oblige să dăm piept cu
infanteriştii ruşi, dar pistolul automat i-a fost smuls din mâini şi a murit
strivit de bocancii soldaţilor înnebuniţi. Nu ştiu ce ne-a făcut să ne întoarcem.
Dar ne-am oprit, i-am înfruntat pe ruşi şi ne-am luptat cu ei corp-la-corp. Am
apucat cu amândouă mâinile puşca unui moagol şi am încercat să i-o smulg.
El s-a ţinut bine dar eu am insistat, mârâind amândoi ca două fiare sălbatice,
fiindcă ştiam că unul dintre noi trebuie să moară. Însufleţit de o demenţă
ucigaşă, i-am luat în cele din urmă puşca şi, iute ca fulgerul, am înfipt
baioneta în spatele soldatului care îşi pierduse echilibrul. S-a prăbuşit urlând,
smulgându-mi puşca în cădere. A trebuit să apăs cu piciorul pe spatele lui să
scot baioneta. Apoi m-am năpustit, urlând ca un nebun şi ţinând baioneta în
faţă ca pe o lance. Am străpuns un rus cu asemenea forţă încât lama i-a ieşit
prin spate. A strigat cu gura căscată larg. Nu se auzeau decât mârâieli şi urlete
ca de fiare sălbatice, ieşite dintre buzele crispate pe feţe schimonosite.
Deodată îmi îngheţă sângele în vine. M-am uitat cu gura căscată la cer,
din înaltul căruia cobora urlând spre noi un roi de rachete strălucitoare, cu
cozi lungi de flăcări, şuierând şi vuind mai tare decât toţi dracii din iad,
într-un tumult infernal care-mi zdrobea treptat nervii. Lipiţi de pământ, urlam
şi plângeam îngroziţi. Erau „orgile lui Stalin", cel mai înspăimântător
instrument de distrugere şi demoralizare al tuturor timpurilor.
După 36 de ore de lupte îndârjite ofensiva rusească a slăbit şi a dat
înapoi. La sfârşitul bătăliei atât ruşii cât şi noi ajunsesem iarăşi pe poziţiile de
la început.
A urmat un duel îngrozitor de artilerie, un uragan de şase zile şi şase
nopţi care le-a zdruncinat multora nervii. O pădurice a fost rasă în două ore,
în aşa fel încât la sfârşitul bombardamentului nimic nu mai amintea că acolo
fuseseră vreodată copaci. Zăceam apatici în vizuinile noastre, cu privirea
tulbure şi ochii injectaţi de sânge. Nici vorbă să discutăm. Chiar ţipând în
urechea celui de lângă tine, era cu neputinţă să te faci auzit.
O dată mai mult, Porta şi Bătrânul m-au ajutat să nu-mi pierd minţile.
Îmi ajungea să-i văd, nepăsători în mijlocul infernului asurzitor, pentru a-mi
regăsi imediat liniştea. Bătrânul trăgea din pufăitoarea lui şi Porta cânta la
flaut, cu pisoiul Stalin cuibărit pe genunchi. Nimeni nici chiar Porta nu putea
auzi măcar o notă din ce cânta dar el îi dădea înainte, gânditor şi concentrat,
fără să acorde cea mai mică atenţie vacarmului. Poate ajunsese atât de
nepăsător încât putea într-adevăr să asculte ce cânta?
În după-amiaza celei de-a patra zile von Barring apăru la intrarea
adăpostului nostru. Arăta mai bolnav ca niciodată. Bătrânul îmi spusese că
suferea de o dezinterie gravă şi că trebuia să-şi petreacă cea mai mare parte a
timpului cu pantalonii în vine. Avea probleme şi cu rinichii. După toate
aparenţele, n-avea s-o mai ducă mult.
128
Hârtia pe care ne-o dădu spunea următoarele: „Trebuie să le dăm
oamenilor de mâncare. Am trimis patru echipe, dar nu s-a mai întors nici una.
Sunteţi ultima mea speranţă".
Ne-am uitat unul la altul şi l-am privit pe von Barring, prăbuşit pe o ladă,
cu capul în mâini. Bătrânul ridică din umeri şi făcu un semn de încuviinţare.
Von Barring îi dădu şi un raport prin care semnala statului-major că toate
liniile noastre telefonice fuseseră distruse.
Cu marmitele în spate, am plecat printr-un peisaj lunar, presărat cu
cratere neregulate. Din cerul întunecat cădea fără încetare o ploaie de fier şi de
foc. Norii joşi şi grei erau ameninţători. Bătrânul scutură din cap părând
neliniştit. Porta aprobă cu faţa lipsită de expresie şi ne-am urmat drumul.
Ne-au trebuit şase ore şi jumătate să străbatem sectorul bombardat care
se întindea pe o adâncime de patru kilometri şi şapte ore să ne întoarcem cu
marmitele pline cu bob şi carne fiartă.
Înainte de a porni înapoi m-am îndopat câţ am putut, înfulecând până
când chiar şi popotarii au ezitat să ne mai dea de mâncare. Zicând că trebuie
să ne îngrijim şi de cină, Porta a vârât în fiecare buzunar al mantăii câte o
bucată de carne de porc fiartă. Când le-am pus din nou în spate, marmitele
pline atârnau ca pietrele de moară. Porta îl puse pe Stalin la locul lui, în
buzunarul special cusut în acest scop la mantaua sa. Împăcat ca întotdeauna
cu soarta, cotoiul roşcat privea în jur, capul lui acoperit cu un chipiu iţindu-se
peste marginea buzunarului.
*
Am luptat şi sub pământ. Ruşii începuseră să ne mineze poziţiile. Lipind
urechea de pământ puteam auzi târnăcoapele: poc... poc... poc... Misiunea
noastră era, bineînţeles, să săpăm alte tuneluri, să-i măcelărim pe geniştii lor
şi să minăm poziţiile ruseşti.
Lungiţi într-o galerie, ascultam bătaia obsedantă a târnăcoapelor. Poc...
Poc... poc...
Deodată, tăcere. Îşi terminaseră treaba? Oare vom auzi, peste câteva
minute, un uruit înăbuşit şi vom fi îngropaţi de vii?
Am aşteptat şi un sfert de ceas e afurisit de lung atunci când pândeşti, cu
urechile ciulite, într-o tăcere de moarte, un anumit zgomot, un zgomot care nu
se mai aude odată.
Am aşteptat o oră.
Apoi poc-pocurile au început iarăşi, aducându-ne din nou la viaţă. În
spatele meu l-am auzit pe Bătrânul răsuflând uşurat.
Ne-am pregătit de acţiune.
Bătrinul le şopti celor tineri şi lipsiţi de experienţă:
— Nu încercaţi niciodată să înfigeţi baioneta între coaste, nu-i o lovitură
prea sigură. Loviţi la gât sau în pântece, pieziş în vintre, pe cât posibil de sus
în jos şi tăiaţi de jos în sus când scoateţi lama.
Înaintam cu grijă prin galeriile atât de strâmte încât uneori trebuia să ne
târâm pe burtă. La cotitura unui tunel am căzut practic peste patru ruşi care
săpau de zor cu târnăcoapele, la trei metri de noi. Ne-am apropiat de ei fără,
zgomot şi baionetele au intrat în acţiune. Peste tot în jurul nostru, în
tunelurile de legătură ai noştri îi aşteptau pe geniştii ruşi care se pare că
mirosiseră ceva. Eu, Bătrânul, Porta şi şase tineri recruţi am surprins o
echipă de opt genişti ce lucrau cu îndârjire în fundul unei galerii. În vreme ce
129
noi ne-am ascuns, Porta strigă într-o rusă perfectă:
— Puteţi să vă opriţi, camarazi. A sosit schimbul.
Ruşii se întoarseră, dar nu ne puteau vedea în meandrele tunelului. Unul
dintre ei întrebă:
— Trebuie să ieşim cu toţii?
— Da, da. Grăbiţi-vă. Ceilalţi sunt aici, vă aşteaptă.
Baionetele noastre străluciră în lumina slabă a lămpilor electrice. Un rus
reuşi să înfigă târnăcopul în burta unuia dintre băieţii noştri, care începu să
urle aşa de tare încât a trebuit să-i tăiem gâtul.
Au încercat să ne îngroape aruncând în noi cu încărcături de exploziv.
*
Într-o zi l-am înmormântat pe Pluto, vlăjganul cel cumsecade. N-am
reuşit să-i găsim capul, dar era chiar el, fără doar şi poate.
*
O dată mai mult a căzut în sarcina Regimentului 27 să rămână în
ariergardă într-un sector evacuat pe lăţimea de 120 de kilometri, pentru a
masca o retragere masivă. Timp de cel puţin 24 de ore sobele trebuiau să ardă,
coşurile să fumege, mitralierele să tragă din când în când câte-o rafală.
Aveam de asemenea ordin să pregătim capcane. Cei 200 de oameni din
compania noastră aveau de apărat un sector de 20 de kilometri. Primisem
ordinul categoric să nu părăsim poziţiile sub nici un motiv, ci doar dacă ruşii
aveau să ne cotropească într-adevăr tranşeele.
În plutonul nostru eram 30, faţă în faţă cu 4500 de puşcaşi siberieni,
trupele din Armata Roşie de care ne temeam mai mult decât de oricare altele.
Slavă Domnului, timpul se scurgea mai uşor cu pregătirile. Legam la
fiecare intrare de adăpost mine care aveau să explodeze atunci când cineva ar
fi împins uşa. Aşezam butuci inofensivi în aşa fel încât, dacă cineva ar fi vrut
să-i ridice să-i arunce în sobă, exploda o cutie cu cartuşe. La intrarea altor
adăposturi am pus, sub o scândură tăiată, un dispozitiv care urma să arunce
în aer 50 de mine antitanc îngropate în cerc la o sută de metri de acolo. De ce
pregăteam aceste capcane în loc să lăsăm totul baltă? Am mai spus-o, timpul
trecea mai uşor. Să nu le fi aşezat ar fi fost la fel de inutil...
După-amiaza se scurse repede. Ruşii nu păreau să-şi fi dat seama că în
faţa lor nu mai era nimeni, exceptând o mână de zdrenţăroşi vai de capul lor.
Noaptea a fost foarte greu de suportat. Nu îndrăzneam să dormim. De cel mai
apropiat camarad ne despărţeau 50 până la 100 de metri şi nimic nu ne apăra
de atacurile patrulelor, ale faimoaselor patrule siberiene. Cu capul plin de
gânduri negre, am stat toată noaptea lângă un morman de grenade şi două
mitraliere încărcate, scrutând cu disperare în beznă.
În zori, ruşii au început să bănuiască ceva. Am tras câteva rafale, dar au
căpătat din ce în ce mai multă îndrăzneală, mergând până acolo încât se uitau
la noi de-a dreptul, peste parapetul tranşeei lor. M-am dus la Bătrânul şi i-am
spus:
— Nu crezi c-ar fi bine s-o ştergem înainte să fie prea târziu? Douăzeci de
ore sau 24 de ore, ce mai contează diferenţa?
Bătrânul dădu din cap.
— Sven, un ordin e un ordin. Şi mai presus de toate, ceilalţi se bizuie pe
130
noi să le dăm un răgaz de o zi. Şi aşa o să le iasă sufletul. Măcar să le dăm o
şansă să scape.
Porta era şi el de părerea mea, dar Bătrânul nici n-a vrut s-audă,
spunând că putem să ne luăm picioarele la spinare dacă doream, dar că el va
rămâne pe loc. Singur, dacă va trebui.
— Bine, prost bătrân! ţipă. Porta, furios. Ştii foarte bine că nu te lăsăm
baltă. Dar să nu spui că nu te-am prevenit!
Înjurând cât ne ţinea gura, ne-am întors la posturile noastre. Căţăraţi pe
parapet, câţiva ruşi ne făceau semn. Rafalele i-au trimis înapoi în tranşee, dar
o clipă mai târziu erau din nou afară.
Deodată, spre groaza mea nespusă, am văzut ivindu-se deasupra
parapetului de la adăpostul meu o faţă bărboasă, la nici zece metri de mine. În
mod reflex, am aruncat o grenadă şi omul a fost ucis pe loc. Apoi sectorul s-a
însufleţit. Ruşii soseau grupuri-grupuri să vadă ce se întâmplă şi Bătrânul
recunoscu în sfârşit că era timpul să părăsim poziţiile.
Goneam pe schiuri prin stepa acoperită de zăpadă. Din când în când, în
spatele nostru se auzeau explozii. Erau glumele noastre capcană. Dar în afară
de aceste zgomote totul era tăcut şi trist. Pe şosea, la doi kilometri distanţă,
treceau uneori tancuri ruseşti. După cinci zile de căutări am găsit în sfârşit
rămăşiţele regimentului 27, care fusese retras din luptă pentru refacere.
Am fost numit Fahnenjunker şi nu mi-a plăcut nici cât negru sub unghie.
Până atunci fusesem bine adăpostit în coloană. Acum trebuia să mă aşez în
fruntea celorlalţi şi să primesc raportul Kommandofeldwebel-ului care, până
de curând, fusese superiorul meu.. Aveam impresia că mă dau din plin în
spectacol în faţa întregii lumi. Camarazii se prăpădeau de râs.
O clipă mai târziu, spuse cu acelaşi glas şuierător:
— Când o să faceţi revoluţie împotriva naziştilor şi a generalilor, să nu
uitaţi să-i trageţi lui Adolf două svasturi bune în bot, din partea mea...
— Îi promitem, Porta, răspunse Bătrânul. O să-i tăbăcim atât de bine mutra
în numele tău încât ai fi obosit al naibii dac-ar fi trebuit s-o faci chiar tu!
— Bine!
Se lăsă tăcerea. Pufăitoarea Bâtrânului sfârâia furioasă.
— Ei, Bătrâne, ai instrumentul la tine?
Bătrânul scoase din buzunar muzicuţa.
— Cântă-mi bucata cu fata blondă care-şi peria părul, aşezată pe-o
stâncă...
Bătrânul se supuse şi eu am început să cânt cuvintele în surdină, în vreme
ce Porta privea fix tavanul:
Ich weiss nicht, was soll es bedeuten,
Dass ich so traurig bin.
Ein Märchen aus alter Zeiten,
Das Kommt mir nicht aus dem Sinn.
Plângeam. Porta şopti:
— Şi acum, Joseph Porta, Stabsgefreiter prin graţia lui Dumnezeu, se va
întoarce, la Cel-de-Sus! Nu-i uşor. Promiteţi-mi să aveţi grijă de Stalin. Aş vrea
să-l văd înainte să ridic ancora.
131
Bătrânul apropie pisoiul de ochii lui Porta.
— Să nu uitaţi de svasturile mele pentru Adolf şi Himmler! La revedere...
Un lichid negru-gălbui i se scurse încet din colţul buzelor întredeschise şi
mâinile sale le strânseră mai tare pe ale noastre. Apoi strânsoarea lor slăbi.
Joseph Porta murise.
PE PATUL DE SÂRMĂ GHIMPATĂ
Cu toate că nu mi-am dat seama în acel moment, a doua şedere în spital
a marcat o cotitură în viaţa mea. Rămăsesem ca mort, încurcat în sârma
ghimpată, dar mă salvaseră totuşi şi mă expediaseră la „atelierul de reparaţii".
După ce m-am vindecat m-au trimis la şcoala de tanchişti Wünschdorf, la
Berlin, pentru o instruire rapidă de ofiţer, înainte de a mă întoarce la regiment.
Acolo, la Berlin, printr-un ciudat joc al hazardului am ajuns curierul
conspiraţiei urzite împotriva lui Hitler. Dar aceasta este altă poveste...
Într-o dimineaţă, pe vremea când încă mai eram în spitalul din
Franzenbad, un individ mic şi îndesat, de vreo douăzeci şi cinci de ani, se opri
în dreptul patului meu şi spuse cu cel mai răsunător accent vienez pe care
mi-a fost dat să-l aud vreodată:
— Salut, bătrâne! Mă cheamă Ernst Stolpe, sunt din al 7-lea vânători. Am
păianjeni la mansarda şi V-2 în stratosferă şi chiar şi-un certificat ca s-o
dovedesc. Gineşte aici!
Mi-a întins un certificat care era de fapt visul oricărui soldat cu mintea
întreagă:
„Obergefreiter-ul Ernst Stolpe, din Batalionul 7 vânători de munte poate
fi considerat grav-rănit, datorită celor trei leziuni importante de la cap. Nu
trebuie să fie în nici un caz obligat să îndeplinească munei dificile sau
constrâns să poarte echipament greu, în special casca de oţel. În caz de atac
trebuie trimis imediat la cel mai apropiat spital militar.
Standort Lazarett 40 Paris
Dr. Waxmund, Oberstabsarzt."
— E-n regulă, nu-i aşa? Auzi, tu nu eşti diliu? Dacă eşti trebuie să-mi
spui, fiindcă nu-i bine să ne facem concurenţă. Eu duc scrisori şi mesaje
pentru o mulţime de ţicniţi de la statul-major şi de la garnizoană, da ăştia-s
liberi. Când am nevoie de-o vacanţă trântesc un pumn în botul unui ofiţeraş, îi
adresez cel mai dulce zâmbet şi-i arăt certificatul. Atunci mă trimit la spital.
Când o să te pui pe picioare te duc să vezi Franzenbad, Eger şi Praga. Nu vrei
să ştii cum am eşuat în fabrica asta de dilii?
— Desigur!
Nu mai zâmbisem de câteva săptămâni. Îi trimisesem Barbarei o
telegramă şi ea se transferase la Franzenbad pentru a fi cu mine, dar moralul
nu mi se îmbunătăţise. Eram atât de doborât, de desperat! Barbara îşi făcea o
mulţime de griji din cauza mea.
— Atunci cască-ţi urechile, piţigoiule şi ţine-le aşa, urmă el. Prima dată
când mi-au crăpat tărtăcuţa a fost în Franţa, într-un vagon de tren. Un
trunchi de copac care m-a pocnit în ceafă ca un glonţ. Fractură craniană.
Spital. Convalescenţa. Ieşire. După două săptămâni, i-am arătat unui tip cum
se conduce o motocicletă. Mi-am luat mâinile de pe ghidon şi, ghinionul
132
dracului, o puşlama pusese un gard exact acolo unde voiam eu să merg! Am
ţâşnit ca o rachetă spre cer şi m-am trezit într-o adăpătoare. Adăpătoarea
rezistă loviturii, căpăţâna mea nu! Fractură craniană, plus o claviculă bucăţi.
Spital. Convalescenţă. Ieşire. Fără certificat de vindecare. După şase
săptămâni am luat-o de la capăt. De data asta într-un stâlp. De-acu', mi-am
zis, trebuie să iau taurul de coarne. Ei bine, bătrâne, e tare greu să-nţelegi ce
dificil e să te recunoască lumea de diliu. Să-ţi certifice, negru pe alb, că ai o
gaură-n creier. Asta fără-ndoială, pentru că cei mai mulţi soldaţi germani au
mai multe găuri în creier!
Tăticu, mi-am zis, trebuie să dai din coate. Până când muşcă momeala.
Am început prin a-i sparge nasul doctorului de serviciu. Era mândru de râtul
lui, tipul a plâns după el: „V-a plăcut?" i-am zis. "Mă numesc Ernst Stolpe".
Zero. Într-o după-amiază mă duc s-o caut pe maica stareţă, o fecioară fleşcăită
de vrei cincizeci de primăveri, şi-i spun: „Dă-ţi jos izmenele, Cleopatra, am
ceva să-ţi zic". Nici asta n-a mers. Presupun că a crezut că vorbesc serios. Şi-a
luat dorinţele drept realitate!
Bine — mi-am zis, un vajnic soldat german nu se dă bătut niciodată. Am
nevoie de un ciocan. Am făcut rost de-un ciocan şi-am aşteptat momentul
potrivit. Apoi, într-o zi, am intrat în camera unui maior. Îl salut politicos şi-i
admir frumosul bârlog, particular. Apoi cad în extaz în faţa unui ceas. O
drăguţă de maşinărie din aur, o adevărată bijuterie. Îl întreb dacă-i solid.
Nu-mi răspunde. Îi curg balele după galoanele de general. Îi fac cu ochiul, scot
ciocanul şi zdrang, peste ceas. Vedeţi că nu era prea solid, îi zic. Şi şterg
ciocanul în vreme ce el rămâne agăţat de cordonul soneriei. Era marfă
proastă, îi zic şi-i dau doi pfenigi să-şi ia un bilet de loterie.
A asmuţit jumătate din spital, dar m-am topit şi-am coborât la bucătărie,
unde le-am rânjit tuturor. Vă e prea cald aici, doamnelor, le zic fetelor. O să
deschid o fereastră. Scot iar ciocanul şi sparg opt geamuri. Acum e mai bine, le
spun. Vine puţin aer proaspăt. După aia îmi trântesc ciorapii, trei batiste şi un
ştergar în ciorbă şi le zic: „Vreţi să le spălaţi şi pe astea dacă tot v-aţi apucat de
rufe!" Şi-atunci mi-au dat, în sfârşit, permisul să mă distrez...
N-am putut niciodată să-mi dau seama în ce măsură Stolpe era ţicnit, dar
părerile sale despre util şi plăcut nu erau deloc greşite şi Barbara era nespus
de fericită că Ernst mă luase sub aripa lui ocrotitoare şi că mă înveselea cu
propunerile lui caraghioase, care se terminau de obicei în mod ciudat, prin
şterpelirea unei sticle de spirt medicinal de la infirmerie.
Când am putut să mă dau jos din pat mi-au dat un scaun pe rotile, căci
încă mai eram aproape paralizat şi lui Stolpe îi făcea mare plăcere să mă
plimbe peste tot prin împrejurimi. Era un lucru foarte practic, mai ales atunci
când mergeam la teatru şi eram nevoiţi să stăm la coadă, Stolpe mă împingea
de-a dreptul în sală, apoi se aşeza liniştit lângă mine, scaunul era exact cât
trebuie de lat pentru două persoane.
Petreceam ore vesele lăsându-ne plimbaţi de vreun nătărău oarecare pe
străzile elegante din Eger sau Praga, aşezaţi amândoi alături şi primind cu
surâsul pe buze privirile compătimitoare ale femeilor frumoase. Astfel, într-o
seară am fost invitaţi la o petrecere foarte şic, la care participau câţiva bătrâni
ofiţeri de garnizoană nemţi şi slovaci. Alături de frumoasele doamne din lumea
bună a Pragăi, au fost mişcaţi aproape până la lacrimi de priveliştea
vânătorului în uniformă cenuşiu-verzuie, cu floarea de colţ la chipiu şi
tanchistului în uniformă neagră, cu beretă aşezată cochet pe o sprânceană,
instalaţi frăţeşte în acelaşi scaun pe rotile. Erau gata să facă orice pentru noi
133
şi ne-au umplut foarte repede buzunarele cu tot felul de bunătăţi pe care apoi
le-am împărţit cu băieţii de la spitaj. Ba chiar ne-au fotografiat pentru a păstra
o amintire despre „vânătorul şi tanchistul aflaţi împreună pe acelaşi scaun pe
rotile".
Din nefericire, două dintre miloasele doamne ne-au surprins într-o zi,
când participam la o cursă de scaune pe rotile şi Stolpe nu stătea lângă mine,
ci împingea scaunul pe o stradă pustie, alergând cât de repede putea. După
această întâlnire neplăcută, n-am mai fost invitaţi la nici o recepţie.
Când aveam nevoie de bani şi de distracţie, Stolpe telefona prietenei sale,
soţia unui Standartenführer SS din Nürnberg.
Prima dată când a telefonat, de faţă cu mine, a atras atenţia întregului
birou al poştei zbierând în telefon:
— Alo, puicuţa mea de lux? Ce mai face ticălosul ălălalt? E acasă? Nu?
Blocat în Rusia, ai? Mare pagubă. Ascultă, mămico, am învăţat o poziţie nouă
aşa că, dacă te interesează, ai face bine să te grăbeşti dacă nu vrei s-o încerc
cu altă găinuşă. Da nu te-aprinde aşa iute. E o poziţie foarte obositoare şi dacă
n-aduci ceva întăritor nu merită să te deranjezi. Şi mai ales ţine pentru tine
porcăria aia de Porto, ţi-am zis mereu că tipul tău s-a lăsat fraierit. Nu vreau
să mai văd Porto până când nu-l lichidezi pe ăsta... Bun, ar mai fi câte ceva de
spus, dar nu pot rămâne aici să flecăresc toată ziua. Te-aştept la trenul de
două treişdoi. Treişdoi, ca poziţiile.
Spunând acestea, lăsă receptorul să spânzure de fir, astfel încât din el se
auzea în continuare râsete şi proteste în vreme ce noi ne îndreptam spre ieşire.
Toată lumea râdea pe sub mustăţi în biroul poştei. Stolpe se aşeză la coadă la
unul din ghişee şi cumpără un timbru, pe care, ieşind, îl lipi pe fruntea unui
poliţai ce scutură din cap şi surâse cu un aer îngăduitor.
Spre marea mea surprindere, soţia Standartenführer-ului sosi
într-adevăr cu trenul de 14, 32 cărând o mulţime de cumpărături de pe piaţa
neagră. Ernst petrecu câteva ore cu ea într-o cameră de hotel, apoi o trimise
înapoi la Nürnberg spunând că nu putea să întârzie mai mult timp. Când
femeia plecă, întregul salon a făcut-o lată cu vinul şi tăria pe care ea le
adusese.
Într-o bună zi Stolpe dispăru. Îl expediaseră într-un stabiliment
psihiatric special. O săptămână mai târziu am primit această carte poştală:
„Fabrica de dilii
Nürnberg, 18 aprilie 1944
Dragul meu Sven,
În ce rahat am intrat. Fumatul interzis. Ieşirea interzisă. Mă duc la closet
în cea mai mare taină, fiindcă mi-e teamă să n-aud, dintr-o clipită-n alta, ca şi
asta-i interzis. Până la masa de-aseară mă îndopam sub pat, dar o infirmieră
mi-a spus că nu-i interzis să mănânci. Toate uşile-s încuiate, în afară de aia de
la closet, care-i larg deschisă. La toate ferestrele sunt gratii de fier, dar nu ştiu
dacă-s acolo ca să ne-mpiedice să fugim sau să ne ferească de atacuri din
afară.
Un salut frăţesc,
Ernst diliu.
134
— Iubito!
— Iubitule! Sven, cât sunt de fericită că te-am regăsit. Mi-ai lipsit atât de
mult...
— Şi tu mi-ai lipsit, Barbara.Dă-mi valiza.Am o maşină acolo.Ţi-e foame?
— Dacă mi-e foame? O să vezi...
După ce am mâncat am condus-o la hotel unde a făcut o baie şi s-a odihnit
o jumătate de oră. Lucru ciudat, n-am profitat deloc de faptul că eram singuri ca
să ne aruncam unul în braţele celuilalt. Ne simţeam atât de bine aşa, siguri de
dragostea noastră şi aveam atâtea să ne spunem. Restul putea să aştepte. Am
luat masa la Postdam înainte de a merge să ne plimbăm, ţinându-ne de mână,
pe pajiştile parcului Sans-Souci.
Un alt raid masiv se învârtea şi uruia deasupra Berlinului. Barbara s-a
strâns speriată lângâ mine în vreme ce ne uitam la flăcările şi fumul care se
înălţau de la Neuköln. Val după val, bombardierele survolau oraşul şi se uşurau
de încărcătura lor.
Deodată, un lung suspin ascuţit...Cu o mişcare fulgerătoare, am aruncat-o
pe Barbara cu faţa la pământ şi m-am trântit alături de ea. Altă bombă cădea
urlând. Cuprinsă de panică, Barbara se ridică dintr-o săritură şi fugi pe stradă
ţipând. M-am ridicat în picioare şi m-am năpustit pe urmele ei.
— Barbara! La pământ, Barbara! Barbara...
Alte şuierături m-au făcut să mă arunc într-un şanţ. Am încasat o ploaie de
bulgări de pământ şi m-am ridicat cu greu, după câteva secunde. Barbara,
dispăruse.
Am găsit-o la două sute de metri depărtare, zăcând într-o baltă de sânge.
Nu mai vedeam nimic, nu mai simţeam nimic. N-am auzit sirenele urlând
încetarea alarmei. O maşină se opri. Un bărbat în uniformă mă luă de acolo. Au
acoperit trupul Barbarei cu o pătură...
M-au dezbrăcat. Un medic vorbi de „şoc". O mână îmi luă pulsul, o mână
care-mi ţinea încheietura cu aceeaşi blândeţe, cu aceeaşi îndemânare ca
Barbara... Barbara, pe care mi-o omorâseră.
COMANDANT DE COMPANIE
M-am întors la regiment cu gradul de Oberleutnant şi funcţia de
comandant de companie. Von Barring fusese înaintat Oberstleutnant şi luase
comanda batalionului. Din vechea gardă nu mai rămăsesem decât von
Barring, Hinka, Bătrânul şi eu. Bătrânui era acum Oberfeldwebel.
Într-o dimineaţă cenuşie şi rece, o dimineaţă tristă şi ploioasă, Bătrânul
şi cu mine ne întorceam din linia întâi. Ne apropiasem de sat mergând pe una
din liniile de cale ferată. Aproape ajunsesem la gara de triaj, unde se afla un
uriaş depozit de muniţii, când am auzit în aer şuieratul binecunoscut.
Bătrânui îmi dădu un brânci care mă expedie în tranşee cu capul înainte şi
dintr-un salt fu alături de mine.
Timp de o jumătate de ceas s-a desfăşurat unul dintre acele prăpăduri cu
care eram obişnuiţi. Exploziile se înlănţuiau într-un ritm infernal, într-un
uruit gigantic de tunete şi în concertul de neînchipuit de urlete, şuierături şi
bubuituri titanice. Flăcări uriaşe de o albeaţă orbitoare plesneau în aer ca
şfichiul unui bici. Lăzile cu obuze, aruncate în aer, explodau risipindu-şi
încărcătura în toate direcţiile. Două vagoane de tren au fost aruncate în aer şi
au căzut la o distanţă de 150 de metri, pe arătură. Şasiul unui vagon greu de
135
marfă a străpuns acoperişul unui depou şi a căzut nu departe de noi. Două
coşuri înalte de uzină se prăbuşiră. Unul din ele păru că se rupe deodată din
mai multe locuri. Celălalt se aplecă încet şi dispăru într-un nor uriaş de fum.
Din toate casele presărate pe o mare rază în jurul gării, n-a mai rămas piatră
pe piatră.
Tăcerea care urmă acestui apocalips avea ceva macabru şi ireal. Am
pufnit, m-am scuturat, am ieşit din şanţ şi am privit în jur.
— Mergem, Bătrâne? Am mai scăpat o dată, nu-i aşa?
Nici un răspuns.
Ambele picioare zdrobite, şoldul stâng făcut, terci, umărul la fel.
M-am aşezat pe jos, i-am pus capul pe genunchii mei şi i-am şters fruntea
cu eşarfa. Apoi am şoptit:
— Bătrâne! Bătrâne! Crezi că rezişti până la postul de prim-ajutor dacă te
duc în spate?
Deschise ochii.
— Bătrânul e terminat, Sven. Să stăm aici şi dă-mi mâna. N-o să dureze
mult. Aprinde-mi o ţigară, dacă ai vreuna...
Am aprins o ţigară şi i-am strecurat-o între buze. Fiecare cuvânt rostit îl
făcea să sufere.
— Când se va sfârşi să scrii soţiei şi copiilor, auzi, Sven? Ştii placa: un
glonţ în tâmplă şi nu s-a chinuit... Nu-i prea rău, de altfel... Doar că mă doare
spatele când vorbesc... Să păstrezi pipa şi cuţitul... Restul să trimiţi acasă la
mine cu cele două scrisori care sunt în portofel...
Rămăsese tăcut un timp cu ochii închişi şi trupul cuprins de convulsii
îndelungi. I-am dus bidonul la buze.
— O gură de şnaps, Bătrâne. Încearcă să bei o înghiţitură.
A reuşit să bea puţin şi a deschis ochii, murmurând cu caznă:
— Cel mai rău e că te las singur... Sper să te poţi întoarce... În ţara aceea
mică unde te simţi acasă... Mi-ai povestit despre ea... atâtea lucruri
frumoase...
După ce totul s-a sfârşit l-am dus pe umeri, împiedicându-mă şi
alunecând în noroi, strângând din dinţi şi plângând ca un copil, în vreme ce
sudoarea îmi şiroia pe spate şi din gâtlej îmi izbucnea suspinul răsuflării şuie-
rătoare.
Ruşii m-au privit uimiţi când l-am întins pe un pat pe camaradul mort.
M-am întors şi m-am apropiat de von Barring.
— Acum şl el! mârâi. Nu mai suport...
Mă apucă de umeri şi ţipă:
— Îmi pierd minţile, Sven! De fiecare dată când dau ordinul de atac am
senzaţia că sunt un măcelar.
Plângând în hohote, se aruncă pe scaun şchiop şi-şi lăsă capul pe mâinile
întinse de-a curmezişul mesei:
— Dumnezeule din ceruri, să se sfârşească odată! Să se sfârşească cât
mai repede...
Apoi umplu cu vodcă două pahare. Două pahare de apă. Până la buză.
Luă unul, mi-l întinse pe celălalt şi le-am băut dintr-o suflare. Le umplu a
doua oară, dar i-am oprit mâna la jumătatea drumului spre buze.
— Eric, i-am spus, să lăsăm asta până-i înmormântăm pe Bătrânul. Noi
trebuie s-o facem, pentru că era camaradul nostru. După aceea o să bem tot
ce ne cade-n mâini. Dar numai după aceea...
Am smuls svastica de pe drapelul în care l-am înfăşurat.
136
Strângând cureluşa şi aşezându-mi mai bine casca, îmi plimb privirea
peste compania pe care acum o comand.
Aici, chiar în faţa mea stătea odinioară sergentul-major Edel. Mort de
febră tifoidă, pe front, în 1943.
În dreapta plutonului 2 stătea Bătrânul, strivit alaltăieri, în timp ce
bombardau o garnitură cu muniţii.
În spatele lui, Stabsgefreiter-ul Joseph Porta, plecat pentru veşnica
odihnă cu pântecele deschis de o baionetă rusească.
Aproape de el, Tom Degeţelul, dispărut.
Şi Pluto, decapitat de o bombă în pădurea Roghilev.
Hugo Stege, subofiţer, ars şi spintecat în tancul său.
Asmus Braun, cel mereu vesel; ambele picioare şi un braţ smulse de
explozia unui obuz, în februarie 1942.
Bernhard Fleischmann, dispărut în zona Moscovei după ce evadase
dintr-un lagăr de prizonieri de război.
Hans Breuer, locotenent de poliţie degradat pentru că refuzase să se
înroleze în SS, apoi executat pentru că-şi zdrobise intenţionat piciorul sub
şenila unui tanc.
Aproape de plutonul 5, locotenentul Huber, optsprezece ani, un adevărat
camarad pentru oamenii lui. Amândouă picioarele smulse în aprilie 1948,
mort în barajul de sârmă ghimpată, după o lungă agonie, chemând-o pe sora
lui, Hilda.
Tunarul Kurt Breiting, şaisprezece ani, mort în chinurile iadului după ce
un obuz cu fosfor i-a explodat în mâini, în trenul blindat, în iunie 1943.
Micuţul Willy Pallas, veşnic surâzător, ucis tot atunci.
Ernst Valkas, tunar, ai cărui creieri împrăştiaţi mi-au împroşcat faţa.
Oberleutnant von Sandra, spintecat de un obuz.
Locotenent Bruno-Haller, treizeci şi cinci de ani, care a sărit dintr-un
tanc în flăcări cu fratele său — subofiţerul Paul Haller — în braţe. Morţi
amândoi în chinuri groaznice. Arsuri cu fosfor. Îngropaţi la Berdişcev,
ţinându-se de mână. Trecuseră împreună prin lagărele de concentrare şi prin
batalioanele disciplinare ale lui Adolf Hitler; se odihnesc împreună în
pământul îngheţat al stepei ruseşti.
Doamne, dacă exişti, fă ca nenumărata armată a celor morţi să defileze
veşnic sub ochii mareşalilor răspunzători. Fă ca tropăitul sinistru de bocanci
al soldaţilor ucişi să nu le lase nici o clipă de linişte. Obligă-i să suporte sutele
de mii de priviri acuzatoare. Fă ca mamele, surorile, femeile să treacă pe
dinaintea lor aruncându-le în faţă toate crimele pe care le-au comis ei şi ofiţerii
lor de stat-major, care au organizat aceste masacre îngrozitoare pentru a fi pe
placul unui mic-burghez lipsit de talent, un zugrav pe trei sferturi nebun... '
Îmi dau seama, cu o tresărire că sergentul-major a venit să-mi dea
raportul. Îl salut şi iau comanda:
— Compania a 5-a! Companie... pe umăr... arm'!
Mişcările oamenilor insuficient antrenaţi sunt de o neîndemânare de
necrezut. Majoritatea n-au făcut decât trei săptămâni de „instruire rapidă".
— Companie... La dreapta-mprejur! Înainte, marş!
Cufundându-se în noroi până la glezne, două sute de bucăţi de carne de
137
tun pleacă la drum, spre poziţiile care le-au fost repartizate.
Oberstleutnant von Barring şi cu mine pe punctul să ne îmbătăm criţă la
lumina tremurătoare a unei lumânări, în adăpostul companiei.
În faţa noastră tronează o grămadă de sticle de coniac şi de vodcă, unele
goale, altele încă pe jumătate pline.
Nervii lui von Barring sunt atât de încordaţi încât nu mai poate suporta să
fie lucid. Când nu e beat îl cuprinde o asemenea turbare încât trebuie să-l legăm
pentru a-l împiedica să se rănească sau să rănească pe altcineva. Singurul
mijloc să-l ţinem cât de cât în frâu este să bem împreună cu el. Hinka şi cu mine
facem cu schimbul, căci altfel n-am putea rezista cot la cot cu el. Ţinut veşnic
într-o stare de comă alcoolică, pare aproape normal şi gândeşte coerent:
— Sven, ticăloşia asta a depăşit orice limite...
Umple cu vodcă o halbă şi o goleşte de parcă ar fi plină cu bere.
— Când mă gândesc ce ne-au băgat în cap ticăloşii de Hitler şi Goebbels,
mi se pare de necrezut. Oare visăm, sau chiar e posibil ca o naţiune întreagă să
înghită şi să mistuie atâtea minciuni şi contradicţii? Ce naiba s-a petrecut cu
noi, germanii? Ştim cu toţii că ne îndreptăm spre iad, şi am ştiut-o dintotdeauna!
Oare dorim cu toţii să ne sinucidem? Oare suntem într-adevăr atât de stupizi pe
cât părem? Atât de orbi şi de însetaţi de putere? Atât de proşti? Cred că suntem
cu toţii nebuni... Eu unul ştiu că sunt, şi nu de ieri, de azi...
VON BARRING
— Îţi aminteşti când Adolf zbiera la radio: „Vreau să cuceresc
Stalingradul nu pentru că îmi place numele lui, ci pentru că trebuie să
smulgem inamicului acest important centru nervos al traficului fluvial
sovietic, şi voi lua Stalingradul când voi considera că a venit momentul!" Şi
câteva săptămâni mai târziu, după capturarea Armatei a 6-a, alte zbierate ale
micului ticălos, în aclamaţiile isterice ale tâmpiţilor de membri de partid:
„Când mi-am dat seama că nu are rost să luăm Stalingradul, care n-are nici o
însemnătate pentru victoria finală a armatelor noastre, am dat ordin de
retragere temporară!" Oamenii au răspuns la discurs cu ovaţii. Dar 180.000
de oameni n-au putut fi retraşi de la Stalingrad. Nici măcar temporar. O sută
optzeci de mii de oameni nimiciţi în bătălia pentru Stalingrad, oraşul „fără
însemnătate"...
— Aşa-i, am răspuns. Noi vedem foarte limpede înşelătoria. Dar ce poate
face un regiment disciplinar împotriva a şaizeci sau şaptezeci de milioane de
papagali flecari care nu văd nimic pentru că nu vor să vadă nimic? Mai bine
moartea decât pierderea războiului, asta spun ei azi, când războiul e deja
pierdut... Dar ceea ce gândesc este: „Mai bine să moară alţii decât să pierim
noi". La Berlin am auzit o femeie spunând că de-ar fi să rămână un singur
regiment pe front, Germania tot ar câştiga dacă ar fi regimentul SS —
Leibstandarte!
— Femeile sunt încă şi mai rele, mârâi von Barring. Să ne apere Domnul
de femeile fanatice. Să se ducă dracului totul. Hitler a pierdut războiul, ăsta-i
un fapt. Dar dacă vom vedea, tu şi cu mine, ziua glorioasă a prăbuşirii, asta-i
138
cu totul altceva. în curând va fi rândul nostru să intrăm la apă. E caraghios să
trăieşti cu speranţa de a vedea totul prăbuşmdu-se cât mai curând! Să bem,
Sven, asta ne-a mai rămas...
— Să bem pentru următoarea întâlnire cu o fată frumoasă. Chiar
fanatică! Totul e să ştie meserie...
— Aşa-i. Odată culcate pe spate, toate-s la fel. Dacă măcar ar putea să
discute despre ceva. Dar n-au ştiut niciodată altceva decât să se lase pe spate
şi să spună „amin" la orice le propui. Ai întâlnit vreodată o femeie care să aibă
păreri personale?
Ne-a întrerupt soneria telefonului de campanie. Eram anunţat că urma
să fiu trimis la Lvow pentru a prelua patruzeci de preţioase care de asalt;
ultimele, poate, pe care armata le putuse aduna?
A trebuit totuşi să amân călătoria, căci ruşii au ales momentul acela
pentru a trece la ofensivă şi ne-au hărţuit fără întrerupere întreaga săptămână
ce a urmat.
Într-o zi, von Barring intră în adăpostul meu făcându-şi rondul de
control. Rămase o clipă nemişcat, privind în jur cu un aer posac.
Apoi spuse:
— M-am săturat până peste cap!
Şi ieşi ca un nebun.
M-am grăbit pe urmele lui. Luase rachete de toate culorile şi le trăgea una
după alta, astfel că artileriştii noştri erau pesemne teribil de încurcaţi. A
trebuit să-l înşfăcăm, să-l legăm, să-l ducem în adăpost. Striga fără
întrerupere, cu o voce spartă, tremurătoare, privind drept în faţă cu ochii
holbaţi de spaimă, o spaimă pe care doar el o simţea, dar căreia îi puteam ghici
profunzimea.
— La ordinele dumneavoastră, Maiestate! Maiestate Hitler, ha, ha, ha!
Oberstleutnant von Barring din Regimentul Morţii, de serviciu în iad! Asasinul
von Barring s-a prezentat la raport, Maiestate! Maiestate Hitler, ha, ha, ha!...
Mi-am înfundat degetele în urechi să nu-l mai aud râzând. Dar când am
văzut că era gata să provoace o panică generală printre cei din adăpost care se
uitau la el fascinaţi, mi-am adunat tot curajul şi l-am lovit.
De acum înainte nu mai rămăsesem decât doi. Hinka cu mine. Von
Barring, atât de tânăr şi de bun, care odinioară ne sprijinise împotriva
porcului de Meier, cedase încordării şi presiunii permanente.
Câtva timp după aceea, în timpul unei scurte călătorii în misiune de
serviciu, Hinka şi cu mine ne-am oprit la ca să trecem pe la spitalul de boli
nervoase al armatei, unde fusese transferat von Barring.
Legat de pat, zâmbea prosteşte şi nu ne-a recunoscut. Saliva îi curgea pe
bărbie şi chiar pentru noi, prietenii săi, spectacolul era dezgustător.
Vizita aceasta ne-a zguduit atât de tare încât atunci când am ajuns în
tren am rămas mult mult timp fără să rostim un cuvânt. În cele din urmă
Hinka râse nervos — nu: râse disperat — şi declară:
— Nu suntem atât de duri pe cât vrem să fim, nu-i aşa, Sven?
Am oftat.
— Nu... a fost îngrozitor.
— Dacă unuia dintre noi i s-ar întâmpla aşa ceva, promitem să facem
unul pentru altul ceea ce trebuie?
Am pecetluit înţelegerea cu o strângere de mână energică.
